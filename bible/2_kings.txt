आहाबस्य निधनात् परं मोयाबीयमनुजा इस्रायेलोऽधीनत्वं तत्यजुः । 1.1
अपरम् अहसियः शोमिरोणस्थितस्य स्वीयोच्चगृहस्य वातायनेनाधः पतित्वा रुग्णो बभूव । ततः स दूतान् वाचमिमां गदित्वा प्रेषयामास व्यहमेतस्माद् व्याधे रक्षां प्राप्स्यामि नवेत्ति यूयं गत्वेक्रोणीयदेवं बाल्सिवूबं पृच्छत । 1.2
किन्तु परमेश्वरस्य दूतस्तिश्बीयम् एलियं व्याजहार, त्वमुत्थाय शोमिरोणस्य भूपते दूतान् साक्षात् कुरु तान् इदं वचो ब्रूहि च, इस्रायेलो मध्ये ईश्वरो नास्त्येतत्कारणाद् यूयं किम् इक्रोणीयदेवं बाल्सिवूबं परिप्रष्टुं व्रजथ? 1.3
इतिहेतोः परमेश्वर एतां भारतीं गदति त्वं यां शय्याम् आरूढोऽसि तस्याः पुन र्नावरोक्ष्यसि त्वया मर्त्तव्यमेव । तत एलियः प्रतस्थे । 1.4
अनन्तरं नृपतेः समीपं परावृत्ता दूतास्तेन पृष्ठाः, यूयं कुतः परावृत्तागताः? 1.5
ते प्रत्यवदन् एको जन आगत्यास्मान् साक्षात् कृत्वा गदितवान् येन राजा यूयं प्रहितास्तस्य समीपं व्याघुत्य गत्वा गदत परमेश्वर इमां भारतीं भाषते, इस्रायेलो मध्ये ईश्वरो नास्त्येतत्कारणात् त्वं किम् इक्रोणीयदेवं बाल्सिवूबं परिप्रष्टुं लोकान् प्रहिणोषि? त्वं यां शय्याम् आरूढोऽसि तस्याः पुन र्नावरोक्ष्यसि त्वया मर्त्तव्यमेव । 1.6
नरपतिस्तान् पप्रच्छ युष्मान् साक्षात् कर्त्तुं समेत्य येन मनुजेन वच इदमभाषि तस्याकारः कीदृशः? 1.7
ते प्रत्यवदन् स लोमशस्तस्य कटौ च चर्मशृङ्खलं बद्धमासीत् । ततो नरपतिरुदितवान् स तिश्बीय एलियः । 1.8
अनन्तरं नृपतिः पञ्चाशल्लोकसहितं पञ्चाशत्पतिमेकं जनं तस्य समीपं प्रेषयामास । तदानीम् एलिय एकस्य शिलोच्चयस्य शिखरे समपाविशत् । ततः स तस्य समीपम् ऊर्द्ध्वं गत्वा तं व्याजहार, हे ईश्वरीयलोक, नृपतिरादिशति त्वमवरोह । 1.9
तत एलियस्तं पञ्चाशत्पतिं प्रत्यवदत्, यद्यहम् ईश्वरीयलोको भवेयं तर्हि गगनाद् वह्निः पतित्वा त्वां तव पञ्चाशल्लोकाञ्च दहतु । तत आकाशाद् वह्निः पतित्वा तं तस्य पञ्चाशल्लोकाञ्च ददाह । 1.10
अनन्तरं नृपतिः पुनरपि पञ्चाशल्लोकैः सहितम् अपरम् एकं पञ्चाशत्पतिं प्रेषयामास । ततः स तम् उक्तवान् हे ईश्वरीयलोक नरपतिरादिशति त्वं तूर्णम् अवरुह्यागच्छ । 1.11
एलियस्तान् प्रत्यवादीत्, यद्यहम् ईश्वरीयलोको भवेयं तर्हि गगनाद् वह्निः पतित्वा त्वां तव पञ्चाशल्लोकाञ्च दहतु । तत आकाशाद् ईश्वरीयवह्निः पतित्वा तं तस्य पञ्चाशल्लोकाञ्च ददाह । 1.12
अनन्तरं राजा पुनरपि पञ्चाशल्लोकसहितं तृतीयम् एकं पञ्चाशत्पतिं प्रेषयामास । स तृतीयः पञ्चाशत्पति र्यात्रां विधाय समुपस्थाय एलियस्य समक्षं जानुनी पातयित्वा विनयेन बभाषे हे ईश्वरीयलोक मम प्राणा भवत एतेषां पञ्चाशदासानां प्राणाञ्च भवतो दृष्टौ बहुमूल्या भवन्तु । 1.13
पश्यतु पूर्व्वम् आकाशाद् वह्निः पतित्वा द्वौ पञ्चाशत्पती तयोः पञ्चाशतं पञ्चाशतं सेनाश्च दग्धवान्, अधुना मम प्राणा भवतो दृष्टौ बहुमूल्या भवन्तु । 1.14
ततः परमेश्वरस्य दूत एलियं जगाद, सममेतेनावरुह्य याहि, एतस्मात् मा भैषीः । ततः स उत्थाय तेन साकं राज्ञः समीपं जगाम । 1.15
अपरं स राजानं व्याजहार, परमेश्वरो वच इदं ब्रवीति त्वं यं परिप्रष्टुं शक्नोषि तादृश ईश्वरः किम् इस्रायेलो मध्ये नास्त्येतत्कारणात् त्वं किम् इक्रोणीयदेवं बाल्सिवूबं परिप्रष्टुं दूतान् प्राहिणोः? इतिहेतोस्त्वं यां शय्याम् आरूढोऽसि तस्याः पुन र्नावरोक्ष्यसि त्वया मर्त्तव्यमेव । 1.16
अनन्तरम् एलियेन गदितात् परमेश्वरीयवाक्यात् स ममार तस्य तनयाभावाच्च यिहूदादेशीयनरपते र्यिहोशाफटस्य पुत्रस्य योरामस्य द्वितीये राजत्ववत्सरे यिहोरामस्तस्य पदे राजा बभूव । 1.17
एतस्याहसियस्यावशिष्टं चरित्रं तेन च यद्यत् कृतं तत् सर्व्वम् इस्रायेलीयनरपतीनां पुरावृत्तपुस्तके लिखितं किं न विद्यते? 1.18
अनन्तरम् एलियं घूर्णवायुना स्वर्गे नेतुं परमेश्वर उद्यतवति एलियेलीशायौ गिलगलात् प्रतस्थाते । 2.1
अपरम् एलिय इलीशायं बभाषे त्वयात्रैव स्थीयतां यतः परमेश्वरो मां वैथेलं यावत् प्रहितवान् । तत इलीशायः प्रतिजगाद यदि परमेश्वरोऽमरो भवेत् भवतः प्राणाञ्च सजीवा भवेयुस्तर्हि मया भवान् न परित्यक्ष्यते । अतस्तौ वैथेलं जग्मिवांसौ । 2.2
तदानीं वैथेलस्था भविष्यद्वादिनां शिष्या इलीशायस्य सविधं समेत्य तम् अवदन् अद्य परमेश्वरेण तव समक्षात् तव प्रभु र्नेष्यते त्वया किमेतत् ज्ञायते? स उदितवान् मयापि तत् ज्ञायते यूयं निःशब्दा भवत । 2.3
ततः परम् एलियेन स न्यगद्यत, हे इलीशाय त्वयात्र स्थानेऽवस्थातव्यं यतः परमेश्वरो मां यिरीहो यावत् प्राहिणोत् । ततः स उदितवान् यदि परमेश्वरोऽमरो भवेत् भवतः प्राणाञ्च सजीवा भवेयुस्तर्हि मया भवान् न परित्यक्ष्यते । तस्मात् तौ यिरीहो जग्मिवांसौ । 2.4
तदानीं यिरीहोस्था भविष्यद्वादिनां शिष्या इलीशायस्य सविधं समेत्य तं व्याजहुः, अद्य परमेश्वरेण तव समक्षात् तव प्रभु र्नेष्यते त्वया किम् एतत् ज्ञायते? ततः स प्रतिबभाषे मयापि तत् ज्ञायते यूयं निःशब्दा भवत । 2.5
अनन्तरम् एलियस्तम् आचष्ट त्वयात्र स्थानेऽवस्थातव्यं यतः परमेश्वरो मां यर्द्दनं यावत् प्राहिणोत् । ततः स प्रत्यब्रवीत्, यदि परमेश्वरोऽमरो भवेत् भवतः प्राणाश्च सजीवा भवेयुस्तर्हि भवान् मया न परित्यक्ष्यते । 2.6
अनन्तरं तौ द्वौ जनौ जग्मतुः । अपरं भविष्यद्वादिनां शिष्याणां पञ्चाशज्जना व्रजित्वा किञ्चिद् दूरे तयोः समक्षम् अतिष्ठन् । अपरं यर्द्दनस्य तटे तौ द्वौ जनावप्यवतस्थाते । 2.7
ततः परम् एलियः स्वीयं गात्रीयं वसनं हत्वा सङ्कोचयित्वा च तोयमाजघान तेन तोयेषु विभिन्नेषु तौ द्वौ जनौ शुष्कमार्गेण पारं जग्मिवांसौ । 2.8
पारं प्राप्येलिय इलीशायम् अब्रवीत् तव समीपात् मम नयनस्य पूर्वं तव कृते मया यत् कर्त्तव्यं तत् त्वया याच्यतां । तत इलीशायो जगाद त्वदीयात्मनो द्वावंशौ माम् अधितिष्ठेतां मदीया प्रार्थनैषा । 2.9
तेन भाषितं त्वया यदप्रार्थि तद् दुर्लभं तथापि यदि तव सविधात् नयनसमये त्वयाहं वीक्ष्येय तर्हि त्वां प्रति तद् वर्त्तिष्यते किन्तु मयि न दृष्टे न वर्त्तिष्यते । 2.10
तौ गच्छन्तौ सम्भाषेते इत्यनन्तरे पश्य वह्निमय एको रथो वह्निमया हयाश्च समेत्य तौ पृथग् अकुर्व्वन् अपरम् एलियो घूर्णवायुना स्वर्गमारुरोह । 2.11
तदानीम् इलीशायस्तद् वीक्षमाणो वत मम तात वत मम तात वत इस्रायेलो स्यन्दनरथिगणेत्युच्चै र्विललाप ततः परं पुनस्तं न वीक्षाञ्चक्रे । 2.12
अनन्तरं स निजवसनानि हत्वा छित्त्वा द्विखण्डानि चकार । अपरं स एलियस्य गात्रात् पतितं वसनम् आदाय परावृत्य यर्द्दनस्य तटे तस्थिवान् । 2.13
अनन्तरं स एलियात् पतितं गात्रीयं वसनं हत्वा तेन तोयान्याहत्य व्याजहार, एलियस्य प्रभुः परमेश्वरः कुत्र? सोऽवश्यं स एवास्ते । ततस्तेन ताडितेषु वारिषु विभिन्नेष्विलीशायः पारं जगाम । 2.14
तदानीं यिरीहोनिवासिनो भविष्यद्वादिनां शिष्याः सम्मुखस्थानात् तद् विलोक्य बभाषिरे, एलियस्यात्मा इलीशायेऽध्यतिष्ठत् । अनन्तरं ते तं साक्षात् कर्त्तुं समेत्य भूमौ दण्डवद् बभूवुः । 2.15
अपरं तैः स ऊचे, पश्य तव दासानां मध्ये पञ्चाशद्बलवन्तो मनुजा अत्र स्थाने विद्यन्ते तै र्गत्वा तव प्रभुरन्विष्यतां को जानाति परमेश्वरस्यात्मा तम् उत्थाप्य कस्मिंश्चित् शिलोच्चये कस्याञ्चिद् उपत्यकायां वा निक्षिप्तवान् । स उक्तवान् मा प्रेषयत । 2.16
तथापि तैः पुनः पुन र्योचयित्वा लज्जितः सन् स व्याचचक्षे तान् प्रेषयत । तस्मात् पञ्चाशल्लोकास्तैः प्रेषिताः सन्तो दिनत्रयं यावत् तं गवेषयामासुः किन्तु तं न प्राप्य परावृत्य तस्य समीपम् आजग्मुः । 2.17
तदानीं स यिरीहावासीत् । ततः स उदितवान् युष्माभि र्न गम्यतामिति मया किं नाभाषि? 2.18
अनन्तरं तन्नगरस्य मनुजा इलीशायं व्याचचक्षिरे, पश्यतु भवान्, एतस्य नगरस्य स्थानं रम्यमित्यस्मत्प्रभु र्वीक्षते, किन्तु तोयानि कुत्सितानि भूमिश्चापत्यनाशिका । 2.19
ततः स व्याजहार, मम समीपं नवीनं भाजनमेकमानीय तत्र लवणं निधत्त । अनन्तरं तत् तैरानीतं । 2.20
ततः स पानीयस्य प्रस्रवणं समेत्य तत्र लवणं निक्षिप्य बभाषे परमेश्वरः प्राह, मया पानीयमेतद् भद्रम् अकारि, अद्यारभ्य नैतत् निधनजनकम् अपत्यनाशकं वा भविष्यति । 2.21
अनन्तरम् इलीशायेन यद् गदितं तदनुसाराद् अद्य यावत् तन्नीरं भद्रं बभूव । 2.22
अनन्तरं स तस्मात् स्थानाद् वैथेलं जग्मिवान् ततस्तस्मिन् वर्त्मना गच्छति कतिपयाः क्षुद्रबालका नगराद् बहिरागत्य तं निन्दन्तो बभाषिरे, हे खल्वाट त्वम् ऊर्द्ध्वम् आगच्छ, हे खल्वाट त्वम् ऊर्द्ध्वम् आगच्छ । 2.23
तदानीं स मुखं परावर्त्य तान् दृष्ट्वा परमेश्वरस्य नाम्ना शशाप । ततः काननाद् द्वे भल्लुक्यौ समागत्य तेषां द्विचत्वारिंशद् बालकान् विदारयामासतुः । 2.24
अनन्तरं स तस्मात् स्थानात् कर्म्मिलं शिलोच्चयं गतवान् अपरं तस्मात् स्थानात् शोमिरोणं प्रत्याययौ । 2.25
यिहूदाया भूपते र्यिहोशाफटस्य राजत्वस्याष्टादशे वत्सरे आहाबस्य तनयो यिहोराम इस्रायेल उपरि राजत्वं कर्त्तुं प्रारभ्य द्वादशवत्सरान् यावद् राजत्वं चक्रिवान् । 3.1
स परमेश्वरस्य साक्षात् कुत्सिताचारं चकार । स यद्यपि निजपितुर्मातुश्च सदृशो न भवन् तातेन निर्मितं बालः प्रतिमानं दवयामास । 3.2
तथापि निवाटस्य तनयो यो यारवियाम इस्रायेलीयवंशं पापम् अकारयत् तस्य पापान्याचचार तानि न विजहौ । 3.3
मोयावदेशस्य राजा मेषा मेषाधिकारी आसीत् तेनेखायेलीयनरपतये लक्षमेकं मेषवत्सा लक्षमेकं सलोममेषाञ्च करत्वेनादीयन्त । 3.4
किन्त्वाहाबस्य निधनात् परं मोयावीयो भूपति रखायेलीयभूपतेरधीनत्वं पर्य्यत्यजत् । 3.5
तस्मिन् समये यिहोरामो नरपतिः शोमिरीणात् प्रस्थाय सकलान् इस्रायेलीयमनुजान् अगणयत् । 3.6
अपरं यिहूदादेशीयनरपते र्यिहोशाफटस्य सविधं दूतं प्रहित्य बभाषे, मोयावीयो नृपति र्ममाधीनत्वं पर्य्यत्याक्षीत्, अतस्त्वं मोयावीयैः समं समरं कर्त्तुं किं मया साकं गमिष्यसि? स प्रत्यवादीत्, अहं यास्यामि त्वम् अहञ्च समानौ तव लोका मम लोकाश्च समानास्तव तुरगा मम तुरगाश्च समानाः । 3.7
स पृष्टवान् वयं केन वर्त्मना गमिष्यामः? ततः स आचष्ट, इदोमदेशीयप्रान्तरस्य मार्गेण । 3.8
अनन्तरम् इस्रायेलीयो नरपति र्यिहूदादेशीयनरपति रिदोमीयो नरपतिश्च यात्रां विधाय वक्रमार्गेण सप्तदिनानि जग्मिवांसः । तदानीं सैन्यानां तदनुगामिनां पशूनाञ्च कृते तोयं नासीत् । 3.9
तत इस्रायेलीयो नरपति र्व्याजहार हा हा मोयावीयलोकानां करेषु समर्पयितुं परमेश्वर इमान् त्रीन् भूपतीन् एतत् स्थानं समानयत् । 3.10
किन्तु यिहोशाफोटो व्याजहार, वयं येन परमेश्वरं परिप्रष्टुं पारयामस्तादृशः परमेश्वरस्य भविष्यद्वादी किम् अत्र स्थाने कोऽपि नास्ति? तत इस्रायेलीयनरपतेरेको भृत्यो बभाषे यो जन एलियस्य करे पानीयमसिञ्चत्, शाफटस्य तनयः स इलीशाय एतस्मिन् स्थाने विद्यते । 3.11
यिहोशाफोटो व्याचष्ट, परमेश्वरस्य वचनं तस्यान्तरे विद्यते । तत इस्रायेलीयभूपति र्यिहोशाफट इदोमीयभूपतिश्चेलीशायस्य सविधं जग्मिवांसः । 3.12
तदानीम् इलीशाय इस्रायेलीयं महीपतिं व्याहरत् त्वया साकं मम कः सम्बन्धः? त्वं निजतातस्य भविष्यद्वादिनां स्वजनन्याश्च भविष्यद्वादिनां सन्निधिं याहि । तत इस्रायेलीयो महीपतिरुवाच, मैतद् वद मोयावदेशीयानां करेषु समर्पयितुं परमेश्वर एतान् त्रीन् नरपतीन् समानयत् । 3.13
इलीशाय ऊचिवान् अहं यं सैन्याधिपतिं परमेश्वरं परिचरामि तस्यामरत्वस्य शपथं कुर्वे यद्यहं यिहूदादेशीयनरपतिं यिहोशाफटं नादरिष्ये तर्हि त्वां प्रति दृष्टिं नाकरिष्ये त्वां नाद्रक्ष्यञ्च । 3.14
इदानीं मम सन्निधिम् एकं यन्त्रवादिनम् आनयत । अनन्तरं तेन यन्त्रवादिना वीणायां वादितायां परमेश्वर इलीशायम् अध्यतिष्ठत् । 3.15
ततः सोऽब्रवीत् परमेश्वर एतत् कथयति, इमाम् उपत्यकां खातमयीं कुरुत । 3.16
यतः परमेश्वर इमां भारतीं भाषते, युष्माभि र्वातो न दर्शिष्यते वृष्टिश्च न दर्शिष्यते किन्तु युष्माकं युष्मदीयानां पशूनां वाहनानाञ्च पानार्थम् एषोपत्यका पानीयैः परिपूरयिष्यते । 3.17
एतदपि परमेश्वरस्य दृष्टौ क्षोदिष्ठं कर्म्म स मोयावीयान् युष्माकं करेषु समर्पयिष्यति । 3.18
युष्माभिः प्राचीरवेष्टितानि नगराण्युत्तमानि नगराणि च जेष्यन्ते सर्व्व उत्तमा महीरुहाश्च कर्त्तिष्यन्ते सर्वे प्रस्त्रवणानि मृद्भिः पूरयिष्यन्ते सर्व्वीण्युत्तमानि क्षेत्राणि खण्डप्रस्तरै र्विनाशयिष्यन्ते च । 3.19
अनन्तरं प्रातःकाले बलिदानसमय इदोमजनपदस्य वर्त्मना पानीयं समेत्य नीवृतं परिपूरयामास । 3.20
इत्यवसरे ते राजानोऽस्माभिः साकं समरं कर्त्तुं समीयुरिति वार्त्तां निशम्य मोयावीयलोकानाम् अस्त्रधारणनिपुणाः सर्वे मनुजा मिलित्वा जनपदस्य सीमायाम् अवातिष्ठन्त । 3.21
अपरं प्रत्यूषे दिवाकरे पानीयोपरि देदीप्यमाने मोयावीयैः समुत्थाय स्वसम्मुखे शोणितवद् रक्तवर्णानि तोयान्यदृश्यन्त । 3.22
ततस्तैरुदितं, एतत् शोणितमेव ते भूपतिभिः परस्परं विवदमानैः स्वबन्धूनां लोका हता अतो हे मोयावीया यूयं लोप्तुं गच्छत । 3.23
अनन्तरं ते इस्रायेलीयानां शिविरमुपस्थितेष्विस्रायेलीयलोका उत्थाय मोयावीयलोकान् तादृशम् आघ्नन् यत् ते तेषां सम्मुखात् पलायन्त । अनन्तरं देशस्य मध्येऽपि मोयावीयान् आहन्तुं तेषां पश्चाद् अगच्छन् । 3.24
सकलनगराणि तै र्भग्नानि सर्व्वीण्युत्तमानि च क्षेत्राणि प्रत्येककेन जनेन निक्षिप्तैः पाषाणैः परिपूरितानि सर्वे सजलप्रस्रवणाश्च मृद्भिस्तैः पूरिता उत्तमा महीरुहाश्च सर्वे तैश्छिन्नाः केवलं कीर्हेरसतस्य प्राचीरम् अवाशिष्यत तेनाश्मक्षेपकयन्त्रधारिणस्तस्य चतुर्दिशं गत्वा तद् आचक्रमुः । 3.25
अपरं समरो मयानिर्वाह्यो भवतीति विलोक्य मोयावीयो भूपतिरिदोमीयभूपतेः समीपं सैन्यानि विभिद्य गन्तुं सप्तशतानि खड्गधारकान् स्वेन समं जग्राह किन्तु ते न पारयामासुः । 3.26
अनन्तरं तस्य मरणात् परं येन राज्ञा भवितव्यं स्वस्य तं ज्येष्ठं पुत्रं गृहीत्वा स भित्तेरुपरि बलिमिव हुतवान् तत इस्रायेलीयानां विरुद्धं महान् क्रोध उदपद्यत । अनन्तरं ते तस्य समीपात् प्रस्थाय निजजनपदं परावृत्य जग्मुः । 3.27
ततः परं भविष्यद्वादिनां शिष्याणाम् एका योषिद् इलीशायं प्रोच्चै र्व्याजहार, तव दासो मम स्वामी मृतः स परमेश्वरस्य भक्त आसीत् तत् त्वं जानासि, इदानीम् उत्तमर्णो मम द्वौ पुत्रौ निजदासौ कर्त्तुम् आगच्छति । 4.1
इलीशायः पप्रच्छ मया तव कृते किं कर्त्तव्यं? तव गेहे किं विद्यते? तन्मां वद। सा जगाद भाण्डम् एकं तैलं विना तव दास्या गेहे नापरं किमपि विद्यते । 4.2
तदानीं स कथयामास त्वया गत्वा बहिःस्थानाद् अर्थतः स्वसमीपवासिभ्यः सर्वेभ्यः शून्यभाजनानि याचित्वानीयन्तां तान्यल्पानि न भवन्तु । 4.3
ततः परं पुत्राभ्यां सार्द्धं निजगेहाभ्यन्तरं गत्वा तस्य द्वारं रुद्धा तानि सर्व्वाणि पात्राणि तैलेन पूर्य्यन्तां । 4.4
यद्यद् भाजनं पूर्णं तत् पृथक् निधीयताञ्च । अनन्तरं तस्य सविधाद् गत्वा तया स्वपुत्राभ्यां सार्द्धं गेहे प्रविष्टे रुद्धे च ताभ्याञ्चानीतेषु भाजनेषु तैलम् अवतारितं । 4.5
अनन्तरं सर्वेषु भाजनेषु पूर्णेपु सा तयोरेकं पुत्रं बभाषे, त्वम् अपरमेकं भाजनं देहि ततः स जगाद भाजनमपरं नास्ति तस्मात् तैलस्रावो विरराम । 4.6
अनन्तरं सा गत्वेश्वरीयलोकं वार्त्तां व्याचचक्षे । ततः स उदितवान् त्वं गत्वा तैलं विक्रीय ऋणं परिशोधय अपरं तदवशिष्टेन त्वं त्वदीयतनयौ च जीवत । 4.7
अपरम् एकदा इलीशाये शूनेमं समीपे तत्रत्या काचिद् धनवती नारी सविनयं तं भोजनाय निमन्त्रयामास । अनन्तरं स यति वारान् तेन वर्त्मना गतवान् तति वारान् भोजनाय तत् स्थानं गतवान् । 4.8
अनन्तरं सा नारी निजं पतिं व्याचष्ट पश्य योऽयं नरोऽस्माकं सविधेन नित्यं गतागतं करोति मया बुध्यते स ईश्वरस्य पवित्रो लोकः । 4.9
अतस्तस्य निमित्तम् आवाभ्यां भित्तेरुपरि लघु कोष्ठमेकं निर्मीयतां तन्मध्ये पर्य्यङ्को भोजनासनं पीठासनं दीपवृक्षश्च निधीयतां सोऽस्मन्निवेशनम् आगत्य तस्मिन् स्थाने वसतु । 4.10
एकस्मिन् दिने इलीशायेन तत् स्थानं गत्वा तत् कोष्ठं प्रविश्य शयने कृते स निजदासं गेहसिं व्याचष्ट त्वं तां शूनेमीयाम् आह्वय । 4.11
ततस्तेनाहूतायां तस्यां नाय्य तस्य सम्मुखे तिष्ठन्त्याम् इलीशायो गेहसिं व्याजहार, त्वया सा भाव्यतां, पश्य त्वयावयो निमित्तम् एतानि चिन्तितानि, अधुना तव निमित्तम् आवाभ्यां किं कर्त्तव्यं? 4.12
तव कृते नरपतेः सेनापते र्वा सविधे किञ्चित् प्रार्थनीयं किं विद्यते? सा भाषितवती, मया निजलोकानां मध्ये सुखम् उष्यते । 4.13
अनन्तरम् इलीशायो बभाषे तस्याः कृते किं कर्त्तव्यं? ततो गेहसिना प्रतिगदितं सा निष्पुत्रा तस्याः पतिश्च वृद्धोऽस्ति । 4.14
इलीशायः कथयामास त्वं ताम् आह्वय । 4.15
ततस्तेनाहूतायां तस्यां द्वारे तिष्ठन्त्याम् इलीशाय ऊचिवान् एकवत्सरात् परम् एतस्मिन् ऋतौ त्वया तनयः क्रोडे कारिष्यते । किन्तु सा बभाषे हे मम प्रभो हे ईश्वरीयलोक तन्नहि तन्नहि, निजदासीं प्रति मृषाभारतीं न भवान् भाषतां । 4.16
अनन्तरं सा नारी गर्भिणी भूत्वेलीशायस्य वाक्यानुसारात् संवत्सरात् परं तस्मिन् ऋतौ पुत्रं प्रसुषुवे । 4.17
अनन्तरं स बालकः क्रमशो वृद्धिं प्राप्येकस्मिन् दिने निजतातस्य समीपे शस्यच्छेदकानां मध्यं जगाम । 4.18
ततः परं तातम् उद्दिश्य हा मम मस्तकं हा मम मस्तकम् इति तेन विलपिते स तरुणं दासमेकं व्याहरत्, एतस्य मातुः समीपम् एनं वह । 4.19
अनन्तरं स तेनोह्य मातुः समीपं नीतो मध्याह्नकालं यावत् मातुर्हृदि उपविश्य ममार । 4.20
तदानीं सा तं गृहीत्वा गत्वेश्वरीयलोकस्य खट्वायां शाययित्वा द्वारं रुद्धा च बहिराजगाम । 4.21
अपरं दूतेन निजं पतिं बभाषे त्वया तरुणानाम् एको जन एका गर्दभी च मम सन्निधिं प्रेष्येताम् अहम् ईश्वरीयलोकस्य समीपं त्वरितं गत्वा पुनरागमिष्यामि । 4.22
ततः स प्रोवाच, तस्य सविधम् अद्य त्वया कुतो यास्यते? अद्यामावास्या नहि विश्रामदिनमपि नहि । सा व्याचचक्षे मङ्गलं भविष्यति । 4.23
अनन्तरं सा गर्दभीं सज्जयित्वा निजदासं जगाद त्वं गर्दभीं चालयन् व्रज मत्तो निदेशमप्राप्य मम गमनं शिथिलं मा कुरु । 4.24
अपरं तस्यां गत्वा कर्म्मिलपर्व्वत ईश्वरीयलोकस्य समीपम् उपस्थितायाम् ईश्वरीयलोकः किञ्चिद् दूरात् तां विलोक्य निजदासं गेहसिं जगाद पश्यासी सा शूनेमीया। 4.25
त्वं तां साक्षात् कर्त्तुं धाव, तव मङ्गलं विद्यते? तव स्वामिनश्च मङ्गलं विद्यते? तव बालकस्य मङ्गलं विद्यत इत्यापृच्छस्व । तेन तस्मिन् कृते सा प्रत्यवादीत् मङ्गलं विद्यते । 4.26
किन्तु शिलोच्चय ईश्वरीयलोकस्य सविधम् उपस्थाय सा तस्य पादौ दधार। ततस्तां दवयितुं गेहसि र्निकटं जगाम, किन्त्वीश्वरीयलोक उक्तवान् एनां तद् अनुजानीहि यत एतस्या अन्तःकरणं शोकाकुलमास्ते परमेश्वरश्च मत्तस्तत् प्रच्छाद्य मां न ज्ञापितवान् । 4.27
तदानीं सा नारी व्याचचक्षे मया निजप्रभुतः किं पुत्रो याचितः? किञ्च मां न वञ्चयेति मया किं नोदितं? 4.28
तदानीम् इलीशायेन गेहसि र्व्याहृतः, त्वं बद्धकटि र्भूत्वा हस्तेन ममेतत् लगुडं गृहीत्वा व्रज केनचित् साक्षात् कृतस्तं न नमस्कुरु केनापि नमस्कृतस्तं किमपि न प्रतिवद तस्य बालकस्य वदनोपरि ममैतत् लगुडं निधेहि च । 4.29
बालकस्य प्रसूः कथयामास परमेश्वरो यद्यमरो भवेत्, भवतः प्राणाश्च यदि सजीवा भवेयुस्तर्हि भवान् मया न परित्यक्ष्यते । ततः स उत्थाय तस्याः पश्चात् जग्मिवान्। 4.30
इत्यनन्तरे गेहसिना तयोरग्रेऽग्रे गत्वा बालकस्य वदने लगुडे निहिते शब्दश्चेतना वा तस्य न बभूव, तस्माद् गेहसिना तं साक्षात् कर्त्तुं समेत्य स ऊचे, बालको न प्रबुद्ध इति । 4.31
अनन्तरम् इलीशायेन गेहं प्रविश्य स बालको मृतः स्वस्य शयनीये शयानश्चेति दृष्टं । 4.32
अतः स एकाकी तस्य समीपं प्रविश्य द्वारं संरुध्य परमेश्वरस्य सन्निधौ प्रार्थनां चकार । 4.33
अपरं शय्याम् आरुह्य बालकस्योपरि शयित्वा तस्य वदनोपरि निजं वदनं तस्य लोचनयोरुपरि निजे लोचने तस्य करयोश्चापरि निजौ करौ समर्पयन् स्वयं बालकस्योपरि लम्बमानो बभूव ततो बालकस्य गात्रे तापो भवितुम् आरेभे । 4.34
अनन्तरं सोऽवरुह्य कोष्ठस्य तत इतो बभ्राम, पुनरारुह्य च तस्योपरि लम्बमानो बभूव । ततो बालकः सप्तवारान् क्षुतं कृत्वा लोचने उदमीलत् । 4.35
तदानीं स गेहसिं समाह्वय व्याचचक्षे त्वं तां शूनेमीयाम् आह्वय ततः सा तेनाहूता तस्य सविधम् आजगाम, ततः स उदितवान् त्वं निजं तनयं गृहाण । 4.36
तदानीं साभ्यन्तरं समेत्य तस्य चरणयोः पतित्वा प्रणनाम ततो निजं पुत्रं वहन्ती बहि र्जगाम । 4.37
अनन्तरम् इलीशायः पुनरपि गिल्गलं जगाम । तस्मिन् समये जनपदे दुर्भिक्षम् आसीत्, अपरं भविष्यद्वादिनां शिष्येषु तस्य सम्मुख उपविष्टेषु स निजदासं समादिशत् बृहत् पाकभाजनम् आरोप्येतेषां भविष्यद्वादिनां शिष्याणां कृते भक्ष्यं पच । 4.38
तदानीं तेषाम् एको जनः शाकानि संग्रहीतुं क्षेत्रं गत्वा वन्याम् इवारुलतां प्राप्य तस्याः फलै र्वस्त्रं परिपूर्य्यानीय तानि खण्डयित्वा पाकस्थाल्यां निदधे किन्तु तानि किं तत् ते नाज्ञायत । 4.39
अनन्तरं लोकानां भोजनार्थं परिवेषणे कृते ते शाकम् आखाद्योच्चैःस्वरेण व्याचचक्षिरे हे ईश्वरीयलोक पाकस्थाल्यां मृत्युरास्ते ततस्ते तद् भोक्तुं नापारयन् । 4.40
तदानीं स उदितवान् किञ्चिद् गोधूमचूर्णम् आनयत ततः स पाकस्थाल्यां तन्निक्षिप्य जगाद लोकानां कृते परिवेषणं कुरु ते तत् भुञ्जतां । ततः पाकस्थाल्यां किञ्चिदपि नाश्टभम् अतिष्ठत् । 4.41
अनन्तरम् एको लोको बाल्शालीशायाः प्रथमशस्यस्य पूपान् अर्थतो यवस्य विंशतिपूपान् वस्त्रपुटके च शस्यमञ्जरीरीश्वरीयलोकाय दातुम् आनिनाय तत इलीशाय आचचक्षे एतानि लोकेभ्यो विश्राणय ते भुञ्जतां । 4.42
ततस्तस्य परिचारक उदितवान् मया किं शतलोकेभ्य एतत् परिवेषयिष्यते? स पुनरपि व्याजहार तानि मनुष्येभ्यो वितर ते भुञ्जन्तां यतः परमेश्वरेण निगद्यते तेषु भुक्तवत्स्वपि तस्य किञ्चिदवशिष्टं स्थास्यति । 4.43
तस्मात् तेन तेषां समक्षं तेषु निहितेषु परमेश्वरस्य वचनानुसारात् सर्वेषु भुक्तवत्स्वपि किञ्चिद् अवशिष्टं तस्थौ । 4.44
अरामीयनरपते र्नामाननामक एकः सेनापतिरासीत् तेन च परमेश्वरोऽरामीयान् जययुक्तान् अकरोत् तत्कारणात् स निजप्रभोः साक्षात् महान् सम्मानितश्चासीत् स च वीर आसीत् किन्तु कुष्ठरोगवान् आसीत् । 5.1
एकस्मिन् समये ऽरामीयलोकानां सैनिकैः समीयेस्रायेलीयदेशात् क्षुद्रायां कस्याश्चिद् वन्दिबालिकायाम् आनीतायां सा नामानस्य जायायाः परिचारिका बभूव । 5.2
सा निजस्वामिनीं व्याचष्ट हा हा यदि मम प्रभुः शोमिरोणस्थं भविष्यद्वादिनं साक्षात् कर्त्तुं शक्नुयात् तर्हि स तेन कुष्ठरोगात् मोचयिष्यते । 5.3
अनन्तरं स गत्वा निजप्रभुं गदितवान् इस्रायेलीयजनपदाद् आनीता बालिका वच इदं ब्रवीति । 5.4
ततो ऽरामीयनरपतिस्तं व्याहरत् त्वं तत् स्थानं याहि । इस्रायेलीयनरपतये मया पत्रं प्रेषयिष्यते । तदानीं स निजहस्तेन दशकिक्करपरिमितानि रजतानि षट्सहस्राणि स्वर्णमुद्रा दशयुग्मानि वसनानि च गृहीत्वा प्रतस्थे । 5.5
इस्रायेलीयस्य भूपतेः समीपं तेन यत् पत्रम् आनीयि तन्मध्य एतादृशं लिखितमासीत् मम भृत्यो नामानस्तव समीपं मया प्रेषित इत्येतत् पत्रं प्राप्य त्वया बुध्यताम् अतस्तस्य कुष्ठरोगस्त्वयापहर्त्तव्य इति । 5.6
अनन्तरम् इस्रायेलीयो नरपतिस्तत् पत्रं पठित्वा निजवस्त्रं छित्त्वा च व्याजहार मारणे जीवनदाने च समर्थ ईश्वरः किमहम् अस्मि यदयं मनुष्य एकजनस्य कुष्ठरोगहरणाय मम समीपं तं प्रहिणोति? मया विनीयते यूयं विविच्य पश्यत स मम छिद्रमेवानुसन्दधाति । 5.7
अनन्तरम् इस्रायेलीयो नरपतिः स्ववसनम् अच्छिनत् वच इदं निशम्येश्वरीयलोक इलीशायो राजानं प्रति दूतं प्रहित्य भारतीमिमां बभाषे त्वया कुतो निजं वसनम् अच्छेदि स मम समीपम् आगच्छतु तत इस्रायेलो मध्य एको भविष्यद्वादी विद्यत इति ज्ञास्यति । 5.8
अतो नामानो हयरथैः साकम् आगत्येलीशायस्य भवनद्वारेऽवातिष्ठत । 5.9
तत इलीशाय एकं दासं प्रहित्य तं व्याचचक्षे त्वं गत्वा यर्द्दनसरिति सप्तवारान् स्नाहि तेन तव मांसं नवीनीभविष्यति त्वञ्च शुचि र्भविष्यसि । 5.10
ततो नामानः क्रुद्धः सन् प्रस्थाय व्याजहार स बहिरागत्य मम समीपे तिष्ठन् स्वीयप्रभोः परमेश्वरस्य नाम्ना प्रार्थनां कृत्वा कुष्ठस्थानोपरि करं चालयन् कुष्ठं मत्तोऽपहरिष्यतीति मया बुद्धं । 5.11
दम्मेषकस्ये अवाना पर्परा च सरितौ किम् इस्रायेलदेशस्य सकलसरिद्भ्य उत्तमे नहि? किमहं तयोः स्नात्वा शुचि र्भवितुं नाशक्ष्यं? इत्थं कोपं कृत्वा स परावृत्य जग्मिवान् । 5.12
अनन्तरं तस्य दासाः सविधमागत्य तं व्याचचक्षिरे, हे तात स भविष्यद्वादी यदि भवन्तं किञ्चन महाकर्म्माज्ञापयिष्यत् तर्हि भवान् किं तन्नाकरिष्यत्? अतः स्नात्वा शुचि र्भवेति तेन यद् आदिष्टं तद् भवतावश्यं कर्त्तव्यं । 5.13
तदानीं स गत्वेश्वरीयलोकस्य निर्देशानुसारेण यर्द्दनसरिति सप्तवारान् ममज्ज तेन क्षुद्रबालकस्येव तस्य नवीनं मांसं बभूव स च शुचि र्बभूव । 5.14
अनन्तरं नामानो निजानुगामिलोकैः साकं परावृत्येश्वरीयलोकस्य समीपं आगत्य तस्य सम्मुखे तिष्ठन् उवाच पश्येस्रायेल्मध्यं विना पृथिव्याः कुत्रापि सत्य ईश्वरो न विद्यत एतद् इदानीं मयाज्ञायि, अतोऽहं प्रार्थये निजदासात् क्षुद्रं दानं भवता गृह्यतां । 5.15
किन्तु स उदितवान् अहं यं परमेश्वरं परिचरामि स यद्यमरो भवेत् तर्हि मया किञ्चिदपि न ग्राहिष्यते ततः स तद् ग्रहीतुं तं बहुप्रार्थितवान् तथापि स न स्वीकृतवान् । 5.16
अनन्तरं नामान आचचक्षे प्रार्थयेऽहं द्वयोरश्वतरयो र्भारं मृत्तिका किं तव दासाय न दायिष्यते? यतोऽद्यारभ्य तव दासः परमेश्वरं विना कञ्चनेतरं देवम् उद्दिश्य होमं बलिदानं वा न करिष्यति । 5.17
केवलम् एतस्मिन् परमेश्वरस्तव दासं क्षमतां मम प्रभुः पूजनार्थं रिम्मोणस्य मन्दिरप्रवेशनसमये यदि मम करम् आलम्बते तर्हि मया रिम्मोणस्य मन्दिरे प्रणामः कारिष्यते ततो रिम्मोणस्य मन्दिरे प्रणाममधि परमेश्वरः स्वीयदासं क्षमतां । 5.18
तत इलीशायस्तं व्याहरत् त्वं कुशलेन याहि । ततः स प्रस्थाय कतिपयपन्थानं जग्मिवान् । 5.19
अपरम् ईश्वरीयलोकस्येलीशायस्य परिचारको गेहसि र्मनसि कथितवान् एषोऽरामीयो नामामा यद् आनीतवान् मम प्रभुस्तस्य हस्तात् तन्न गृहीतवान् एतेन तं प्रति मृदुताचारं कृतवान् किन्तु परमेश्वरो यद्यमरो भवेत् तर्हि मया तस्य पश्चाद् धावित्वा तस्मात् किञ्चिद् ग्राहिष्यते । 5.20
अनन्तरं गेहसो नामानस्य पश्चाद् गते नामानो निजपश्चाद् धावन्तं तं विलोक्य साक्षात् कर्तुं रथादवरुह्य पप्रच्छ किं सर्व्वं मङ्गलं? 5.21
ततः स व्याचचक्षे सर्वं मङ्गलं किन्तु मम प्रभु र्मां प्रहित्य वच इदं निवेदयति, एतस्मिन्नेव क्षणे इफ्रयिमशिलोच्चयाद् भविष्यद्वादिनां द्वौ युवशिष्यावागतौ, भवान् ताभ्यां किक्करमेकं रजतं द्वे युग्मे वसनानि च ददातु । 5.22
ततो नामानो जगाद, त्वं किक्करद्वयं रजतं ग्रहीतुम् अर्हसि । अनन्तरं स तं पुनः पुनः प्रार्थ्य द्वाभ्यां वसनयुग्माभ्यां साकं वस्त्रपुटके किक्करद्वयं रजतं बद्धा द्वयो र्दासयोः समर्पितवान् ततस्तौ गेहसेरग्रेऽग्रे तद् ऊढवन्तौ । 5.23
अनन्तरम् उपपर्व्वतं प्राप्य स तयोः करेभ्यस्तत् सर्व्वं गृहीत्वा गेहे निदधे, तेन विसृष्टौ तौ लोकौ च परावृत्य जग्मतुः । 5.24
अनन्तरं गेहसिरभ्यन्तरम् इत्वा निजप्रभोः समक्षम् अतिष्ठत् तत इलीशायस्तं बभाषे हे गेहसे त्वया कुत आगतं? स उक्तवान् तव दासेन किमपि स्थानं न गतं । 5.25
किन्तु स उदितवान् स मानवस्त्वां साक्षात् कर्तुं यदा स्यन्दनाद् अवरुह्यागमत् तदा मम मनः किं त्वया साकं नागमत्? रजतग्रहणस्य वसनजिततरुद्राक्षाक्षेत्रगोमेषव्रजदासदासीनां ग्रहणस्य च किमयं समयः? 5.26
तस्मात् नामानस्य स कुष्ठरोगस्त्वयि तव वंशे च चिरं तिष्ठतु । ततो गेहसि र्हिमानीवत् कुष्ठग्रस्तो भूत्वा तस्य सविधाद् बहि र्जगाम । 5.27
अनन्तरं भविष्यद्वादिनां शिष्या इलीशायं व्याचचक्षिरे, इदानीं वयं भवतः सम्मुखे यत्र स्थाने वसाम एतत् स्थानं सङ्कीर्णं । 6.1
अतोऽस्माभि र्यर्द्दनस्य तीरं गम्यताम् एकेकेन जनेन तस्मात् स्थानाद् एकैकं गेहकाष्ठम् आनीयताञ्च तेन वयं स्वेषां कृते तत्र स्थाने वासगृहं निर्मीमहि; ततः स उदितवान् यात । 6.2
अनन्तरम् एको जनः कथयामास भवान् कृपां विधाय निजदासैः समं व्रजतु । ततस्तेन कथितं मया यास्यते । 6.3
तस्मिन् तैः समं समीपे ते यर्द्दनस्य समीपं गत्वा काष्ठानि चिच्छिदुः । 6.4
एको जनो गेहकाष्ठं छिनत्ति तदन्तरे कुठारस्य फालस्तोये निपपात ततः स उच्चैःस्वरेणाह हा हे प्रभो स परतो मया धारितः । 6.5
तदानीम् ईश्वरीयमनुजः पप्रच्छ तत् कुत्र पतितं? अनन्तरं तेन तत् स्थानं दर्शिते इलीशायः काष्ठमेकं कृत्वा तत्र निचिक्षेप, तेन लोहम् उदमनक्त् । 6.6
तदानीम् इलीशायस्तं व्याचचक्षे, स्वसमीपे तं धर ततः स करं प्रसार्य्य तं जग्राह । 6.7
तस्मिन् समयेऽरामीयो भूपतिरिस्रायेलीयलोकैः साकम् अयुध्यत् अतस्तेन निजदासै र्मन्त्रयित्वामुकस्थाने मया शिविरं स्थापयिष्यत इति गदिते ईश्वरीयलोक इस्रायेलीयराजाय दूतेन निवेदयामास, सावधानो भव, अमुकस्थानस्योपेक्षां मा कार्षीः, तत् स्थानम् अरामीया आगमिष्यन्ति । 6.8
तत ईश्वरीयलोको यत् स्थानमधि वार्त्तां प्रहित्य तं सावधानम् अकरोत् तत् स्थानम् इस्रायेलीयो नृपतिः सैन्यं प्रहित्वात्मानम् अरक्षत्, एतादृशं बहुवारान् अकरोत् । 6.10
अतस्तत्कारणाद् अरामीयमहीपते र्मनस्युद्विग्ने सति स निजभृत्यान् आहूय व्याचचक्षे, अस्मदीयानां मध्य इस्रायेलीयमहीपतेः पक्षीयो लोकः क आस्ते तत् किं यूयं मह्यं न कथयिष्यथ? 6.11
तदानीं तस्य भृत्य एक उक्तवान् हे मम प्रभो राजन् कोऽपि नास्ति किन्त्विस्रायेलीयानां मध्यवर्त्तिनेलीशायनाम्ना भविष्यद्वादिना तव शयनागारस्थमन्त्रणापीस्रायेलीयनरपतये निवेद्यते । 6.12
स आचचक्षे यूयं समेत्य तस्य वासस्थानम् अन्विष्यत तेन मया सैन्यं प्रहित्य स आनायिष्यते । ततः परं पश्य स दोथने विद्यते वच इदं केनापि तस्मै कथितं । 6.13
ततः स वाजिनो रथान् महासैन्यानि च तत् स्थानं प्रेषयामास ते च निशायामागत्य तन्नगरं विविष्टिरे। 6.14
अनन्तरं प्रत्यूष ईश्वरीयलोकस्य दास उत्थाय बहि र्निर्गत्य वाजिरथमहासैन्यानां संघो नगरं वेष्टत इति ददर्श ततः स दासस्तं बभाषे हा हा प्रभो अस्माभिः किं कर्त्तव्यं? 6.15
स उदितवान् भयं मा कार्षीः, तेषां सङ्गिलोकेभ्योऽस्माकं सङ्गिनो लोकाः अधिकाः । 6.16
तदानीम् इलीशायः प्रार्थनां कुर्व्वन् व्याजहार हे परमेश्वर, एष यद् द्रष्टुं प्राप्नोति तदर्थं तस्य लोचने उन्मीलय । ततः परमेश्वरेण तस्य तरुणस्य लोचनद्वय उन्मीलिते स आलोच्येलोशायस्य चतुर्दिक्षु वह्निमयै र्हयरथैः परिपूर्णं शिलोच्चयं विलोकयामास । 6.17
अनन्तरं सैन्यसमूहे तस्य सविधं समागते इलीशायः परमेश्वरम् उद्दिश्य प्रार्थनां कुर्व्वन् उक्तवान् एष सङ्घस्त्वयान्धीक्रियतां । तत इलीशायस्य वचनानुसारात् स तान् अन्धीकृतवान् । 6.18
अनन्तरम् इलीशायस्तान् उदितवान् एष पन्था नहि नगरमेतच्च नहि मम पश्चाद् आगच्छत यं मनुजं यूयं गवेषयथ तस्य सविधं मया नेष्यध्वे। अनन्तरं स तान् शोमिरोणं निनाय । 6.19
तेषु शोमिरोणं प्रविष्टेष्विलीशाय आचचक्षे हे परमेश्वर, एते लोका यद् वीक्षितुं प्राप्नुवन्ति तदर्थम् एतेषां लोचनान्युन्मीलय । ततः परमेश्वरेण तेषां लोचनेषून्मीलितेषु शोमिरोणस्य मध्ये वयमास्महे इति तै र्ददृशे । 6.20
अपरम् इस्रायेलीयो राजा तान् वीक्ष्येलीशायं जगाद, हे मम तात किमहं मारयिष्यामि? किमहं मारयिष्यामि? 6.21
इलीशायः कथयामास ते त्वया न मारयितव्याः । ये लोकाः खड्गधनुर्भिस्त्वया वन्दीक्रियन्ते ते किं त्वया मारयितव्याः? एतेषां समीपं पूपान् तोयानि च निधत्स्व ते भुक्त्वा पीत्वा च निजप्रभोः समीपं गच्छन्तु । 6.22
ततस्तेषां निमित्तं तेन महाभोज्ये कृते ते बुभुजिरे पपुश्च ततः परं तेन विसृष्टाः स्वेषां प्रभोः सविधं समीयुः। ततः परम् अरामीयसैन्यसङ्घा इस्रायेलीयं जनपदं पुन र्नागताः । 6.23
अनन्तरम् अरामीयो विन्हददो नरपतिः स्वीयानि सर्व्वसैन्यानि संगृह्य यात्रां कृत्वा शोमिरोणं नगरम् अवरुरोध । 6.24
तेन शोमिरोणे महादुर्भिक्षं बभूव तेषां नगरावरोधनाद् एकस्य गर्दभमस्तकस्य मूल्यम् अशीतिमुद्रा बभूव, कपोतमलस्य कावाख्यपरिमाणस्य चतुर्थांशस्य च मूल्यं पञ्चमुद्रा बभूव । 6.25
एकदा नृपतिः प्राचीरस्योपरि भ्रमति तदनन्तर एका नारी प्रोच्चै र्निवेदयामास हे मम प्रभो राजन् उपकुरु । 6.26
राजा जगाद, यदि परमेश्वरेण त्वं नोपक्रियसे तर्हि मया शस्यमर्द्दनस्थानात् द्राक्षारसकुण्डाद्वा केन त्वम् उपकारिष्यसे? 6.27
राजा पुनरुवाच तव किं दुःखं? ततः सा प्रतिजगाद, आवयो र्भक्ष्यार्थम् अद्य तव पुत्रं त्वं देहि श्वो मम पुत्र आवाभ्यां भक्षिष्यत इत्यनया नार्याहम् उक्ता । 6.28
तत आवां मम पुत्रं पक्त्वाभक्षिय्व, परदिने आवयो र्भक्षणार्थं तव पुत्रं त्वं देहीति मयोक्ते किन्तु सा निजपुत्रम् अजूगुहत् । 6.29
तदानीं राजा तस्या नार्या वचनं निशम्य स्वीयं वसनं चिच्छेद, ततः प्राचीरभ्रमणसमये तस्य गात्रे शाणवसनं बद्धमिति लोकै र्ददृशे । 6.30
अनन्तरं स कथितवान्, अद्य यदि शाफटपुत्रस्येलोशायस्य शिरस्तस्य स्कन्धे तिष्ठति तर्हीश्वरो मह्यम् अमुकं ततोऽधिकञ्च फलं ददातु । 6.31
तदानीम् इलीशायो निजगेहे समुपविष्ट आसीत् प्राचीनलोकाश्च तेन समम् उपविष्टा आसन् ततो नृपतिना स्वसमीपाद् दूते प्रहिते तस्यागमनात् पूर्व्वम् इलीशायः प्राचीनान् आचचक्षे, पश्यत मम शिरश्छेदनार्थं तेन हत्याकारिणः सुतेन लोकः प्रहितः । 6.32
अतः पश्यत तस्मिन् दूत आगच्छति यूयं द्वारं रुद्धा तं बहिष्कुरुत तस्य प्रभोः पदयोः शब्दः किं तस्य पश्चात् नहि? स तैः समं सम्भाषत इत्यनन्तरे स दूतस्तस्य समीपम् आगत्य राज्ञा कथितम् एतद् वच उदितवान् इदम् अमङ्गलं परमेश्वराद् आगमत्, मया परमेश्वरः कुतः पुनरपेक्षयिष्यते? 6.33
तदानीम् इलीशाय आचचक्षे यूयं परमेश्वरस्य वचो निशामयत परमेश्वर एतां भारतीं वदति श्व एतस्यां वेलायां शोमिरोणस्य गोपुरे दशशेटकपरिमितानां सूक्ष्मगोधूमचूर्णानाम् एकशेकलं मूल्यं भविष्यति विंशतिशेटकपरिमितानां यवानाञ्चैकशेकलं मूल्यं भविष्यति । 7.1
तदानीं राजा यस्याध्यक्षस्य करम् आलम्बत तेनेश्वरीयलोक आचचक्षे पश्य यद्यपि परमेश्वरेण वियति द्वाराणि क्रियन्ते तथापि तेन किम् एतत् कर्त्तुं शक्यते? सोऽभिहितवान् पश्य त्वया निजदृग्भ्यां तत् दर्शिष्यते किन्तु किञ्चिन्न भक्षयिष्यते । 7.2
तदानीं गोपुरप्रवेशस्थाने चत्वारः कुष्ठिनोऽविद्यन्त । ते परस्परं बभाषिरे, अस्माभि र्निधनं यावत् कुत एतस्मिन् स्थाने उपविश्यते? 7.3
अस्माभि र्नगरं प्रविश्यतामित्युक्ते तत्रापि दुर्भिक्षम् आस्ते तत्रास्माभि र्मरिष्यते । अपरम् अत्रापि तिष्ठद्भिरस्माभि र्मरिष्यते । अत आगच्छत वयम् अरामीयाणां शिविरं गच्छामः, तै र्जीविता वयं जीविष्यामो मारिताः केवलं मरिष्यामः । 7.4
अतस्तेऽरामीयाणां शिविरं गन्तुं प्रत्यूष उत्थायारामीयाणां शिविरस्य प्रान्तभागम् उपस्थितेस्तत्र कश्चन नास्तीति ददृशुः । 7.5
यतः प्रभुररामीयान् बहूनां रथिस्यन्दनहयानां शब्दम् अर्थतो महाचमूनिवहस्य शब्दं श्रावयामास तेन ते परस्परं बभाषिरे पश्यतास्माकम् आक्रमणार्थम् इस्रायेलीयो महीपति र्हित्तीयानां भूपतिवृन्दाय मिस्रीयाणां भूपतिवृन्दाय च मुद्राः प्राददात् । 7.6
ततो हेतोस्तैः प्रत्यूष उत्थाय पलायाञ्चक्रिरे ते स्वेषां पटोटजानि वाजिनो गर्दभान् सर्व्वशिविरञ्च पूर्व्वावस्थया विहाय निजान् निजान् प्राणान् अवितुं पलायाञ्चक्रिरे। 7.7
अनन्तरं ते कुष्ठिनो लोकाः शिविरस्य प्रान्तभागे पटोटजमेकं प्रविश्य बुभुजिरे पपुश्च । अपरं तस्मात् स्थानात् सुवर्णरौप्यवसनानि गृहीत्वा गोपयित्वा निदधिरे ततः परं पुनरपि समेत्य पटोटजमन्यत् प्रविश्य तस्मादपि द्रव्याणि समादाय व्रजित्वा सङ्गोप्य निदधिरे। 7.8
अनन्तरं ते परस्परम् ऊचिरे, अस्माकम् एतत् कर्म्म न भद्रम् अद्य शुभवार्त्ताया दिनं किञ्च वयं नीरवास्तिष्ठामः। यदि प्रभातं यावद् विलम्बामहे तर्ह्यवश्यं दण्डनीया भविष्यामः। अत इदानीम् एतद् वयं समेत्य राजमन्दिरे वार्त्तामेतां वदामः । 7.9
अनन्तरं ते गत्वा नगरस्य दौवारिकम् आहूय व्याचचक्षिरे, वयम् अरामीयाणां शिविरम् अगमाम, पश्य तत्र कोऽपि न विद्यते मानुषस्य शब्दोऽपि नास्ति केवलं बद्धा वाजिनो बद्धा गर्दभाश्च सन्ति वासःकुट्यश्च पूर्व्वावस्थया विद्यन्ते । 7.10
ततस्तेन दौवारिकेणाहूतास्ते च राजमन्दिरस्याभ्यन्तरे तां वार्त्तां व्याचचक्षिरे । 7.11
अनन्तरं नृपतिः क्षणदायाम् उत्थाय निजभृत्यान् व्याजहार, अरामीयैरस्मान् प्रति यत् कर्म्म क्रियते तदहं युष्मान् ब्रवीमि वयं बुभुक्षिता यत्स्महे तैरेतद् ज्ञायते, अतस्तैः क्षेत्रे प्रच्छन्नाः स्थातुं शिविराद् बहिर्गत्येषा मन्त्रणाकारि लोकेषु नगराद् बहिर्भूतेषु वयं तान् जीवग्राहं ग्रहीष्यामो मध्येनगरं प्रवेक्ष्यामश्चेति । 7.12
ततस्तस्य भृत्यानाम् एको जनः प्रत्यब्रवीत् नगरे ये वाजिनोऽवशिष्टाः सन्ति वयं तेषाम् अवशिष्टानां वाजिनां पञ्च गृहीत्वा प्रहित्य द्रक्ष्यामः पश्य ते नगरेऽवशिष्टानाम् इस्रायेलीयानां निवहस्य समानाः, पश्य ते नष्टानाम् इस्रायेलीयानां निवहस्यापि समाना भवन्ति । 7.13
अनन्तरं ते द्वियुग्मे यानं गृहीत्वा यूयं गत्वा पश्यतेति कथयित्वा नृपतिररामीयाणां पृतनानां पश्चात् तान् प्रेषयामास । 7.14
ततस्तेषु यर्द्दनं यावत् तेषां पश्चाद् गतेष्वरामीयाणां तूर्णताकारणात् परित्यक्तै र्वसनै र्भोजनैश्च वर्त्म परिपूर्णम् इति ददृशुः । तदानीं तै र्दूतैः परावृत्यागत्य राज्ञे वार्त्ता निगदिता । 7.15
ततः परं लोकै र्बहिर्भूयारामीयाणां शिविरे लोठिते परमेश्वरस्य वाक्यानुसाराद् दशशेटकपरिमितानि सूक्ष्मगोधूमचूर्णानि शेकलेकमूल्येन व्यक्रीयन्त विंशतिशेटकपरिमिता यवाश्चैकशेकलमूल्येन व्यक्रीयन्त । 7.16
अनन्तरं नृपति र्यस्याधिपतेः करम् आलम्बितवान् तस्मिन् गोपुरम् अवितुं नियुक्ते लोका गोपुरे चरणैस्तं विममृदुस्तत ईश्वरीयलोकस्य सविधे भूपस्य गतिसमये तेन यदभाषि तदनुसारात् स निधनमितः । 7.17
फलतः श्व एतस्यां वेलायां शोमिरोणस्य गोपुरे दशशेटकपरिमितानि सूक्ष्मगोधूमचूर्णानि शेकलेकमूल्येन विक्रेष्यन्ते विंशतिशेटकपरिमिता यवाश्च शेकलेकमूल्येन विक्रेष्यन्ते वचस्येतस्मिन् ईश्वरीयलोकेन राज्ञे कथिते सोऽधिप ईश्वरीयं लोकं प्रत्यवदत्, वीक्षस्व यद्यपि परमेश्वरेण विहायसि द्वाराणि क्रियन्ते तथापि तत् किं भवितुं पारयति? 7.18
तत ईश्वरीयलोकस्तम् अवादीत् पश्य त्वया तत् निजनेत्राभ्यां विलोकयिष्यते किन्तु किमपि न भक्षयिष्यते । 7.19
अतस्तस्य तादृशी दशा बभूव गोपुरे लोकानां चरणै र्मर्दितः स ममार । 7.20
पूर्व्वम् इलीशायो यस्या नार्या मृतं पुत्रम् अजीवयत् ताम् अभाषत, परमेश्वर एतं देशं दुर्भिक्षव्याप्तं करिष्यति तत् सप्तवत्सरान् यावद् एतस्मिन् जनपदे स्थास्यति, तस्मात् त्वम् उत्थाय परिजनैः समं यस्मिन् स्थाने प्रवस्तुं शक्नोषि तत् स्थानं प्रवस्तुं व्रज। 8.1
ततः सा योषिद् ईश्वरीयलोकस्य वचनानुसारात् परिजनैः समं प्रस्थाय पिलेष्टीयानां जनपदे सप्तवत्सरान् यावत् प्रावसत्। 8.2
अनन्तरं सप्तसु वत्सरेषु अतीतेषु सा नारी पिलेष्टीयानां जनपदात् परावृत्यागत्य निजनिवेशनस्य भूमेश्च कृते भूपतेः सविधे निवेदयितुं वव्राज । 8.3
तस्मिन्नेव समये भूपतिरीश्वरीयलोकस्य परिचारकं गेहसिनं सम्भाषमाणोऽवदत्, इलीशायेन कृतानि सकलमहान्ति कर्म्माणि मम समीपे समाख्याहि । 8.4
तत इलीशायो मृतं शरीरं पुनरजीवयद् एतदाख्याने भूपतये तेन कथ्यमाने यस्या योषितो मृतः पुत्रो जीवनं प्राप्तः सा नारी निजनिवेशनस्य भूमेश्च कृते भूपतेरभ्यासे निवेदयितुम् उपतस्थौ तदानीं गेहसिराचचक्षे हे मम प्रभो राजन् एषैव सा नारी तस्याश्च यं तनयम् इलीशायोऽजीवयत् स एषः । 8.5
तदानीं नरपतिना पृष्टा सा योषित् सर्व्वं व्याचचक्षे तेन भूपतिस्तस्याः पक्षेऽध्यक्षमेकं नियोज्य व्याहरत् एतस्या यत्किञ्चनाविद्यत तत् सर्व्वम् एषा च यस्मिन् दिने देशमिमं पर्य्यत्यजत् तद्दिनमारभ्याद्य यावद् एतस्याः क्षेत्रे यत्किञ्चन समुदपद्यत तत् सर्व्वम् अप्येतस्यै परावर्त्य वितर । 8.6
अनन्तरम् इलीशायो दम्मेषकम् आजगाम तदानीम् अरामीयो नरपति र्विन्हददो रुग्न आसीत् तत ईश्वरीयलोक एतत् स्थानम् आगमत् एतां वार्त्तां कश्चित् भूपतये कथयामास । 8.7
तदा नरपति र्हसायेलं जगाद त्वं स्वहस्तेनोपायनम् आदायायेश्वरीयलोकं साक्षात् कर्तुं व्रज, अपरम् एतस्माद् व्याधेरहं किं मोचयिष्ये? वचनम् इदं तेन परमेश्वरं पृच्छ । 8.8
अनन्तरं हसायेलस्तं साक्षात् कर्तुं जगाम । स चत्वारिंशन्महाङ्घ्रभारवाह्यानि दम्मेषकस्योत्तमवस्तून्युपायनार्थं गृहीत्वा समागत्य तस्य सम्मुखे तिष्ठन् आचचक्षे किमहम् एतस्माद् व्याधे र्मोचयिष्ये? वाचमिमां परिप्रष्टुं तव तनयोऽरामीयभूपति र्विन्हददस्तव समीपं मां प्राहिणोत् । 8.9
इलीशायस्तमुवाच त्वं स्वस्थो भविष्यसीति त्वं सस्नेहं तं ब्रूहि तथापि तेन मर्त्तव्यमेवेति परमेश्वरो माम् अज्ञापयत्। 8.10
तदानीम् ईश्वरीयलोकस्तस्य लज्जासम्भवपर्य्यन्तं तस्य वदनं प्रति स्थिरदृष्टिं कुर्व्वन् सरोद । 8.11
ततो हसायेलः पप्रष्टवान् मम प्रभुः कुतो रोदिति? स प्रतिजगाद, इस्रायेलीयवंशानां या हिंसा त्वया कारिष्यते तामहं वेद्मि त्वं तेषां दुर्गाणि वह्निना दाहयिष्यसि तेषां तरुणान् खड्गेन हनिष्यसि तेषां शिशून् भूमौ विकरिष्यसि गर्भवतीनाम् उदराणि विदारयिष्यसि च । 8.12
हसायेलोऽवोचत् सारमेयतुल्यस्तवैष दासः को य एतादृशं गुरु कर्म्म तेन कारिष्यते? इलीशाय उदितवान् त्वम् अरामस्य राजा भविष्यसीति परमेश्वरो मां ज्ञापितवान् । 8.13
अनन्तरं स इलीशायस्य सविधात् समेत्य निजप्रभोः समीपं जगाम । तदा नरपतिस्तं परिपप्रच्छ इलीशायस्त्वां किमवोचत्? स प्रत्यवादीत् त्वं स्वस्थो भविष्यसि भारतीमिमां समामवादीत् । 8.14
परेऽहनि स कम्बलमेकम् आदाय तोये मज्जयित्वा राज्ञ आननस्योपरि विस्तारयामास, ततः स ममार । अनन्तरं हसायेलस्तदीयपदे राजा बभूव । 8.15
आहाबतनयस्येस्रायेलीयभूपते र्यिहोरामस्य पञ्चमे राजत्ववत्सरे यिहूदादेशीयनरपते र्यिहोशाफटस्य राजत्वसमये तस्य यिहोशाफटस्य पुत्रो योरामो राजत्वं कर्त्तुं प्रारेभे । 8.16
स द्वात्रिंशद्वत्सरवयस्कः सन् राजत्वं कर्तुं प्रारभ्य यिरूशालमेऽष्टवत्सरान् यावद् राजत्वं चकार । 8.17
स आहाबीयवंशवद् इस्रायेलीयभूपतीनां वर्त्मनि चचार यतः स आहाबस्य दुहितरं व्यूवाह तेन परमेश्वरस्य साक्षात् कुत्सिताचारं चकार । 8.18
तथापि परमेश्वरो निजदासं दायूदं प्रति तस्य वंशाय चिरकालं प्रदीपदानस्य यो प्रतिज्ञाम् अकरोत् तन्निमित्तं यिहूदां विनाशयितुं नैच्छत् । 8.19
तस्य राजत्वसमय इदोमीयलोका यिहूदाया आधिपत्यं विहाय स्वेषामुपरि राजानमेकम् अभ्यसिषिचुः । 8.20
अतो योरामस्तस्य रथिनश्च सर्वे साथीरं समेत्य निशायां तत्रोत्थाय स्वान् वेष्टकान् इदोमीयान् तेषां रथिनश्च जघ्नुस्ततो लोकाः स्वीयं स्वीयं वासस्थानं पलायाञ्चक्रिरे । 8.21
तथापीदोमीयलोका अद्यापि यिहूदाया अनधीना विद्यन्ते । 8.22
तस्मिन्नेव समये लिव्नाया लोका अपि तस्याधीनत्वं तत्यजुः । 8.23
एतस्य योरामस्यावशिष्टं चरित्रं तेन कृतानि सर्व्वाणि कर्म्माणि च किं यिहूदादेशस्य महीपतीनां पुरावृत्तपुस्तके लिखितानि न विद्यन्ते? अनन्तरं योरामो निजपिटलोकैः सह महानिद्रां गत्वा दायूदनगरे पिटलोकानां सन्निधौ श्मशाने निहितस्ततस्तस्य तनयोऽहसियस्तस्य पदे राजा बभूव । 8.24
इस्रायेलीयन्नृपतेराहाबतनयस्य यिहोरामस्य द्वादशे राजत्ववत्सरे यिहूदादेशीययोरामस्य तनयोऽहसियो राजत्वं कर्तुम् आरेभे । 8.25
राज्यप्राप्तिसमये सोऽहसियो द्वाविंशतिवत्सरवयस्क आसीत् स यिरूशालमे वत्सरमेकं राजत्वं चकार । अथलियानामिकेखायेलीयराजस्य दुहिता तस्य प्रसूरासीत् । 8.26
स आहाबवंशस्य वर्त्मनि चरन् आहाबीयवंश इव परमेश्वरस्य साक्षात् कुत्सिताचारं चकार यतः स आहाबीयवंशस्य जामातासीत् । 8.27
अनन्तरं स आहावसुतस्य यिहोरामस्य सङ्गी भूत्वारामीयनरपतिना हसायेलेन समं समरं कर्तुं रामोतगिलियदं जग्मिवान् ततो ऽरामीयलोका यिहोरामं क्षतवन्तः । 8.28
अनन्तरम् अरामीयमहीपतिना हसायेलेन समं योधनसमये रामोतगिलियदे यिहोरामो नृपति र्योनि क्षतानि लब्धवान् तेभ्यः स्वस्थो भवितुं स परावृत्य यिथ्रियेतं जगाम । तदानीं यिहूदादेशीयो महीपति र्योरामस्य सुतोऽहसिय आहाबतनयस्य यिहोरामस्य पीडाकारणात् तं वीक्षितुं यिथ्रियेतं जग्मिवान् । 8.29
अनन्तरं भविष्यद्वादीलीशाया भविष्यद्वादिनां शिष्यमेकम् आहूय गदितवान् त्वं बद्धकटि र्भूत्वा तैलभाण्डम् इदं करेणादाय रामोतगिलियदं गच्छ । 9.1
तत् स्थानं प्राप्य निम्शेः पौत्रं यिहोशाफटस्य तनयं येहूं गवेषय, अपरं गेहं प्रविश्य तदीयभ्रातॄणां मध्यात् तम् उत्थाप्य गर्भगारमेकं नय । 9.2
अपरं तैलभाण्डं गृहीत्वा तदीयशिरसि तैलं निषिच्य तं ब्रूहि परमेश्वरेण वच इदं निगद्यते अहं त्वाम् इस्रायेलो राज्ये ऽभ्यषिञ्चं । ततः परं त्वं द्वारं विमोच्य पलायस्व मा विलम्बस्व । 9.3
अनन्तरं स भविष्यद्वादी तरुणो रामोतगिलियदं जगाम । 9.4
तत्रोपस्थाय सेनापतीन् विलोक्य तेनोक्तं हे सेनापते त्वया सह मया सम्भावितव्यं । ततो येहूः परिपप्रच्छ, अस्माकं मध्ये केन सह? स जगाद हे सेनापते त्वयैव सार्द्धं । 9.5
तदानीं येहूरुत्थाय भवनस्य मध्यं गते स तस्य शिरसि तैलं निषिच्य तम् ऊचिवान्, इस्रायेलः प्रभुः परमेश्वर एतां भारतीं भाषते परमेश्वरस्य प्रजा य इस्रायेलवंशास्तेषाम् उपरि त्वामहं राजत्वे ऽभ्यषिञ्चं । 9.6
त्वं स्वीयप्रभोराहाबस्य वंशम् उच्छेत्स्यसि, ईषेबला हस्तेन कृतस्य मदीयसेवकानां भविष्यद्वादिनां रुधिरपातनस्य परमेश्वरीयाणां सकलसेवकानां रुधिरपातनस्य च फलं तस्यै दास्यसि च । 9.7
आहाबस्य सर्वे वंशा विनङ्क्ष्यन्ति, तदंशीयाः सर्व्वपुमांस इस्रायेलो मध्ये मुक्ता बद्धा वा सर्व्वजना मयोच्छेत्स्यन्ते । 9.8
आहाबीयवंशं निवाटसुतस्य यारवियामस्य वंशमिवाहियतनयस्य बाशा वंशमिव च करिष्याम्यहं । 9.9
ततो यिथ्रियेल्स्ये क्षेत्रे सारमेया ईषेवलम् अत्स्यन्ति कश्चन तां श्मशानं न नेष्यति । वचांस्येतान्युक्त्वा स द्वारं विमोच्य पलायाञ्चक्रे । 9.10
अनन्तरं येहूः स्वीयप्रभो र्दासानां समीपं बहिरागते कश्चित् तं पप्रष्टवान् सर्व्वं मङ्गलं? स वातुलस्तव समीपं कुत आागमत्? ततः स ऊचिवान् यूयं तं मानवं तदीयभाषणञ्च विद । 9.11
त आचचक्षिरे अलम् अनेन प्रलापेन त्वम् अस्मान् सर्व्वमेव व्याहर। स उदितवान् स माम् एतादृशीं भारतीम् अभाषिष्ट परमेश्वर इमां वाणीम् आह मया त्वम् इस्रायेलो राजत्वेऽभिषिक्तः । 9.12
तदानीं तेषाम् एकैकेन जनेन तूर्णं स्वं वसनं विमोच्य सोपानोपरि तस्य पदयोरधो निदधे, तूरीश्च वादयित्वा कथितं येहू राजाभवत् । 9.13
इत्थं निम्शेः पौत्रो यिहोशाफटस्य पुत्रो येहू र्यिहोरामस्य विरुद्धं द्रोहं चकार । तदानीं यिहोरामः सकल इस्रायेलीयलोकाश्चारामीयनरपते र्हसायेलाद् रामोतगिलियदम् अरक्षन् । 9.14
किञ्चारामीयराजेन हसायेलेन समं यिहोरामस्य समरसमयेऽरामीयलोकास्तस्य यानि क्षतानि कृतवन्तस्तेभ्यः स्वस्थो भवितुं स यिथ्रियेलम् अगच्छत् । तदानीं येहूः कथयामास यदि युष्माकम् इच्छा जायेत तर्हि यिथ्रियेलं वार्त्तां नेतुम् एतस्मात् नगरात् कोऽपि जनो बहिर्भूय न पलायतां । 9.15
अनन्तरं येहूः स्यन्दनम् आरुह्य यिथ्रियेलं जगाम यतस्तत्रैव यिहोरामः शय्यागत आसीत् । तदानीं यिहूदाया नरपतिरहसियोऽपि यिहोरामं वीक्षितुं तत् स्थानम् आगमत् । 9.16
अपरं यिथ्रियेलस्यदुर्गेपरि यो रक्ष्यतिष्ठत स येहोः सङ्गिनं सेनानिवहम् आगच्छन्तं विलोक्य कथयामास मया लोकनिवह एको दृश्यते । ततो यिहोरामो गदितवान् त्वं हयारोहिणम् एकं गृहीत्वा तेषां साक्षात् प्रेषय ते कुशलेनागच्छन्ति न वेति तेन पृच्छ्यतां । 9.17
अनन्तरम् एको जनो हयारोही तं साक्षात् कर्तुं समेत्य जगाद नरपतिः कथयति किं सर्व्वं मङ्गलं? ततो येहुना स उक्तः, मङ्गलेन सह तव कः सम्बन्धः? त्वं मम पश्चाद् याहि । 9.18
अनन्तरं रक्षी वार्त्तामिमाम् उक्तवान् स दूतस्तेषां समीपं समेत्य न प्रत्यागच्छति । अनन्तरं राज्ञा द्वितीये हयारोहिणि प्रेषिते स तेषां समीपं समेत्य कथितवान् नृपति र्गदति किं सर्व्वं मङ्गलं? किन्तु येहुना स उक्तः, मङ्गलेन सह तव कः सम्बन्धः? त्वं मम पश्चाद् याहि । 9.19
अनन्तरं रक्षी वार्त्ताम् अब्रवीत् स दूतस्तेषां समीपं समेत्य न प्रत्यागच्छति किन्त्वेतस्य चालनं निम्शेतनयस्य येहोश्चालनवत् प्रकाशते यतः सोऽतिरयेण चालयति । 9.20
तदानीं यिहोरामो जगाद स्यन्दने हयान् आयुञ्ज ततस्तेन हयैरायुक्तेष्विस्रायेलीयो यिहोरामो राजा यिहूदादेशीयोऽहसियो राजा च स्वं स्वं स्यन्दनम् आरुह्य येहूं साक्षात् कर्तुं गत्वा यिथ्रियेलीयनाबेतस्य क्षेत्रे तं प्रापतुः । 9.21
तदानीं यिहोरामो येहूं विलोक्य पप्रच्छ, हे येहो त्वं किं मङ्गलायागच्छसि? स प्रत्यवदत् यावत् तव जनन्या ईषेबला व्यभिचारो माया च तिष्ठति तावत् मङ्गलं किं? 9.22
ततो यिहोरामो निजहस्तौ परावर्त्य पलायाञ्चक्रेऽहसियं व्याजहार च हे अहसिय राजद्रोहो भवति । 9.23
अनन्तरं येहूः कृत्स्नबलेन चापम् आकृष्य यिहोरामस्य बाहुमूलद्वयमध्ये शरम् आजघान ततो बाणस्तस्य हृदयेन निर्जगाम ततः स रथे नतो भूत्वा निपपात । 9.24
तदानीं येहूः स्वीयं रथिनं बिदकरम् आज्ञापयत् त्वम् एनं तोलयित्वा यिथ्रियेलीयनाबेतस्य क्षेत्रे निक्षिप यतो यदा त्वम् अहञ्च हयारूढौ सन्तौ तस्य पितुराहाबस्य पश्चाद् गतवन्तौ तदा परमेश्वरस्तं यदशपत् तत् स्मर । 9.25
परमेश्वर आह मया ह्य नाबेतस्य रुधिरं तदीयपुत्राणाञ्च रुधिरम् अदृश्यत । परमेश्वरः कथयति, अहम् अस्मिन्नेव क्षेत्रे तुभ्यं समुचितं फलं दास्यामि । अत इदानीं त्वं परमेश्वरस्य वचनानुसारात् तं नीत्वा क्षेत्रेऽस्मिन् निक्षिप । 9.26
तदानीं यिहूदादेशीयोऽहसियो नरपतिस्तद् विलोक्योद्यानगेहस्य पथा पलायाञ्चक्रे ततो येहूस्तस्य पश्चाद् धावन् कथयामास, एनमपि स्यन्दनस्य मध्ये हत । अनन्तरं ते यिव्लियमस्य समीपस्थे गुराख्य ऊर्द्धगामिमार्गे तम् आजघ्नुः । ततः स मगिद्दुं पलाय्य तस्मिन् स्थाने ममार । 9.27
ततस्तस्य दासास्तं स्यन्दनेन यिरूशालमं नीत्वा दायूदनगरे तदीयपिटलोकानां सन्निधौ तस्य निजश्मशाने तं निदधिरे । 9.28
सोऽहसिय आहाबतनयस्य यिहोरामस्यैकादशे राजत्ववत्सरे यिहूदाया उपरि राजत्वं कर्तुम् आरेभे । 9.29
अपरं येहू र्यिथ्रियेल्म् उपतस्थिवान् तत ईषेबल् तन्निशम्य निजलोचनयोरञ्जनम् आयुज्य केशवेशं विधाय वातायनेन समवलुलोके । 9.30
अनन्तरं येहू र्गोपुरं प्रविष्टे सा कथयाञ्चकार निजप्रभुम् अवधीत् यः सिम्ब्रिस्तस्य किं मङ्गलं समभवत्? 9.31
ततो येहू र्वातायनं प्रति वदनम् उत्थाप्य जगाद मम पक्षीयः कोऽस्ति? अनन्तरं द्वित्रा नपुंसकास्तं प्रत्यवलुलोकिरे । 9.32
तदा येहूराज्ञापयामास ताम् अधो निक्षिपत । ततः सा तैरधो निक्षिप्ता तस्या रुधिरेण च भित्ति र्वाजिनश्चावकीर्णाः स च रथेन तां ममर्द्द । 9.33
अनन्तरं येहूरभ्यन्तरम् आगत्य भुक्त्वा पीत्वा च समीय जगाद यूयं गत्वा तां शापग्रस्तां नारीम् आलोक्य श्मशाने निधत्त यतः सा राजदुहिता । 9.34
ततो लोकेषु तां श्मशाने निधातुं गतवत्सु तस्याः शिरोऽस्थि पादौ पाणी च विनान्यत् किञ्चन तै र्न लेभे । 9.35
अतस्ते परावृत्यागत्य तं वार्त्तां बभाषिरे ततः स ऊचिवान् अनेन परमेश्वरस्य वाक्यं सिद्धम् अभवत् स निजदासस्य तिश्बीयेलियस्य वदनेन वच इदं व्याहरत् सारमेया यिथ्रियेलस्य क्षेत्र ईषेबलः पललं खादिष्यन्ति । 9.36
ईषेबलः कुणपं यिथ्रियेल्स्थक्षेत्र आलवालवत् स्थास्यति, तत ईषेबल् एषेति वदितुं केनापि न शक्यते । 9.37
शोमिरोणे आहाबस्य सप्ततिः सुता आसन् तत्कारणात् येहूः शोमिरोणीयं यिथ्रियेलस्य शासकान् प्राचीनलोकान् आहाबीयसन्तानपालकांश्च प्रत्येतादृशं पत्रं लिखित्वा प्रेषयामास, 10.1
युष्माकं प्रभोः पुत्रा युष्माकं सन्निधौ सन्ति स्यन्दनानि वाजिनः प्राचीरवेष्टितानि नगराणि युद्धास्त्राणि चैतान्यपि युष्माकं हस्तगतानि विद्यन्ते । 10.2
अतः पत्रम् एतत् प्राप्य युष्माभिः स्वप्रभोः सुतानां मध्ये य उत्तमो ग्राह्यश्च मन्यते स निश्चीयतां तस्य पितुः सिंहासन उपवेश्यताञ्च स्वप्रभो र्वंशस्य निमित्तं युद्धं क्रियताञ्च । 10.3
एतेन ते ऽतीव भीत्वा बभाषिरे पश्यत तस्य सम्मुखे द्वाभ्यां राजाभ्यां स्थातुं नाशक्यत तर्ह्यस्माभिः कथं शक्यते? 10.4
अतो गेहाध्यक्षो नगराध्यक्षः प्राचीनलोकाः शिशुपालकाश्च येहोः सविधम् इमां भारतीं दूतेन प्राहिण्वन् वयं भवतो दासाः, भवता यद् आज्ञापयिष्यामहे तदेव करिष्यामः कमपि राजत्वे न नियोक्ष्यामः, भवता यद् भद्रमवगम्यते तदेव क्रियतां । 10.5
अनन्तरं स तान् प्रति द्वितीयम् एकं पत्रं प्रेषयामास, तस्मिन् लिखितम् इदं, यदि यूयं मदीया भविष्यथ मदीयाज्ञाञ्च ग्रहीष्यथ च तर्हि स्वेषां प्रभोः सुतानां शिरांस्यादाय श्व एतस्यां वेलायां यिथ्रियेले मम सन्निधिम् आगच्छत । 10.6
ते राजकुमाराः सप्तति जना आसन् नगरस्य प्रधानै र्जनैश्च ते प्रत्यपाल्यन्त । तस्मिन् पत्रे तेषां सविधमुपस्थिते ते सप्ततिं जनान् राजकुमारान् हत्वा व्यापाद्य च तेषां शिरांसि डलकेषु निधाय यिथ्रियेले तस्य सन्निधिं प्रेषयामासुः । 10.7
अनन्तरं दूत एत्य तं वार्त्ताम् आचचक्षे, राजकुमाराणामुत्तमाङ्गानि समानीयन्तेति । ततः स व्याजहार प्रभातं यावत् गोपुरस्य प्रवेशस्थाने द्वौ राशी कृत्वा तानि निधत्त । 10.8
अनन्तरं प्रभाते जाते स बहिः समीपे तिष्ठन् सकललोकान् बभाषे यूयं धार्मिका लोकाः पश्यत मया स्वप्रभो र्द्रोहं विधाय सोऽघानि किन्त्वेते सर्वे केन हताः? 10.9
अत आहाबस्य वंशमधि परमेश्वरेण यद्यद् उक्तं तस्य किञ्चन वचो निष्फलं न भविष्यत्येतद् युष्माभि ज्ञीयतां यतः परमेश्वरः स्वीयदासस्येलियस्य वदनेन यद्यद् अभाषिष्ट तत् सिद्धम् अकरोत् । 10.10
अनन्तरं येहू र्यिथ्रियेलेऽवशिष्टान् आहाबवंशस्य सर्व्वान् लोकान् तस्य प्रधानलोकान् ज्ञातीन् याजकाञ्च जघान, स तस्यैकं जनमपि नावशेषयामास । 10.11
अपरं स उत्थाय गेहं जग्मिवान् अनन्तरं शोमिरोणं गच्छन् स वर्त्मनि लोमच्छेदनगेहस्य समीपे यिहूदाया महीपतेरहसियस्य भ्रातॄणां साक्षाद् बभूव । 10.12
तदा स तान् पप्रच्छ यूयं के? ते जगदुः, वयम् अहसियस्य भ्रातरो राज्ञो महिष्याश्च सन्तानान् नमस्कर्तुं व्रजामः । 10.13
तदानीं स व्याजहार तान् जीवग्राहं गृह्णीत ततो दासास्तान् जीवग्राहं गृहीतवन्तः । अपरं लोमकर्त्तनगेहस्यावटसन्निधौ तान् जघ्नुः, द्विचत्वारिंशल्लोकानाम् एको जनोऽपि नावाशिष्यत । 10.14
अनन्तरं स तस्मात् स्थानात् प्रस्थाय निजसम्मुखाभिगामिनो रेखबतनयस्य यिहोनादबस्य साक्षाद् बभूव तं नमस्कृत्य प्रोचिवांश्च त्वां प्रति मदीयं मनो यादृक् सरलं तादृक् मां प्रति तव मनः किं सरलम् अस्ति? यिहोनादव आचचक्षे सरलमेव । 10.15
तेनोक्तं तथा सति मह्यं करं देहि । अनन्तरं तेन तस्मै करे दत्ते येहूस्तं स्यन्दनम् आरोह्य निजनिकटं निनीवान् । अपरं स व्याजहार मया समम् आगत्य परमेश्वरस्य निमित्तं ममोद्योगाचारं वीक्षस्व । अनन्तरं स तस्य स्यन्दनेन लोकैश्चालितः । 10.16
अनन्तरं शोमिरोणम् उपस्थाय येहूरेलियं प्रति परमेश्वरस्य वाक्यानुसारेणाहाबवंशस्य सर्व्वनाशं यावत् शोमिरोणे ऽवशिष्टान् तदीयान् सर्व्वान् जनान् जघान । 10.17
अनन्तरं येहूः सकललोकान् संगृह्य कथयामास, आहाबो बालं स्वरूपं सेवितवान् किन्तु येहूस्तं भृशं सेविष्यते । 10.18
अतो युष्माभि र्बालस्य भविष्यद्वादिनः सेवका याजकाश्च सर्वे मम सन्निधिम् आह्वयन्तां कोप्यनागतो न तिष्ठतु यतो मया बालमुद्दिश्य महायज्ञ एकः कारिष्यते तत्र यः कश्चिद् अनुपस्थितो भविष्यति तस्य प्राणा विनङ्क्ष्यन्ति । किन्तु बालः सकलसेवकानां विनाशाय येहुना छलोऽयम् अकारि । 10.19
अनन्तरं येहूराज्ञापयामास बालमुद्दिश्य महोत्सवमेकं निरूपयत ततस्ते तं घोषयाञ्चक्रुः । 10.20
अपरम् इस्रायेलः सर्व्वत्र येहुना लोकेषु प्रेषितेषु बालः सकलसेवका आजग्मुस्तेषाम् अनागतः कोऽपि नावाशिष्यत । अनन्तरं तेषु बालो मन्दिरं प्रविष्टेषु सीमामेकामारभ्य सोमामन्यां यावद् बालो मन्दिरं परिपूर्णं बभूव । 10.21
तदानीं स वस्त्रागारस्याधिपतिं जगाद त्वं बालः सर्व्वसेवकानां कृते वसनानि बहिष्कृत्यानय । ततः स तेषां कृते वसनान्यानिनाय । 10.22
अनन्तरं येहू रेखबस्य सुतो यिहोनादवश्च बालो मन्दिरं प्रविश्य बालः सेवकान् बभाषाते बालः सेवकान् विना परमेश्वरस्य सेवकः कोऽपि यथा स्थानेऽस्मिन् युष्माकं मध्ये न तिष्ठति तथा युष्माभिरनुसन्धाय निश्चीयतां । 10.23
अनन्तरं तेषु बलीन् दातुं होतुश्चाभ्यन्तरं गतेषु येहूरशीतिं जनान् बहिः स्थापयित्वा निदिदेश, एते यावन्तो लोका युष्माकं करेषु मया समर्प्यन्ते तेषाम् एको यदि पलायते तर्हि तस्य प्राणानां विनिमयेन युष्माकम् एकेन प्राणास्त्यक्तव्याः । 10.24
अनन्तरं तस्य हवने समाप्तिं गते येहूः पदातीन् रथिनच्च समादिदेश यूयम् अभ्यन्तरं समेत्य तान् हत, कमपि बहिरागन्तुं मानुमन्यध्वं । तदानीं ते खड्गधारैस्तान् अवधिषुः । 10.25
अपरं पदातयो रथिनश्च तान् बहि र्निंक्षिप्य बालमन्दिरसमीपस्थं शाखानगरं ययुः । अपरं ते बालो मन्दिरात् सकला मूर्ती र्बहिष्कृत्य ददाह्यञ्चक्रुः । 10.26
विशेषतो बालो मूर्ती बभञ्जुरपरं बालो मन्दिरमपि भंक्त्वा तत्र स्थाने मलगेहमेकं निर्माययाचक्रुस्तद् अद्यापि विद्यते । 10.27
अनेन प्रकारेण येऽहरिस्रायेलो मध्याद् बालम् उच्चिच्छेद । 10.28
निवाटस्य तनयो यो यारवियाम इस्रायेलीयवंशं पापं कारयामास तस्य पापमार्गाद् अर्थतो वैथेले दाने च स्थितयोः सुवर्णमयवत्सयोरनुगमनाद् येहू र्न निववृते । 10.29
ततः परं परमेश्वरो येहूम् आचचक्षे ममाभिमतं कर्म्म साधयित्वा त्वया सदाचारः कृत आहाबस्य वंशं प्रति मम सर्व्वो मनोरथः सिद्धश्च तत्कारणात् चतुर्थं पुरुषं यावत् तव वंश इस्रायेलः सिंहासन उपवेक्ष्यति । 10.30
तथापि येहूः सर्व्वान्तःकरणैः समम् इस्रायेलः प्रभोः परमेश्वरस्य व्यवस्थानुसाराद् आचरितुं न येते किञ्च यो यारवियाम इस्रायेलीयवंशं पापं कारयामास तस्य पापमार्गात् न निववृते। 10.31
तस्मिन् समये परमेश्वर इस्रायेल्वंशं न्यूनीकर्तुम् आरेभे । 10.32
ततो यर्द्दनस्य पूर्व्वदिशि स्थित इस्रायेलीयः कृत्स्नो जनपदोऽर्थतो गादीयरूवेणीयमिनशीयानां या गिलियदाख्यो देश आसीद् अर्णेनसरितस्तटे स्थितम् अरोयेरनगरम् आरभ्य स कृत्स्नो गिलियददेशो बाशनदेशश्च हसायेलेन पराजिग्ये । 10.33
एतस्य येहोरवशिष्टं चरित्रं तेन यद्यत् कृतं तस्य विक्रमश्चैतानि सर्व्वाणि किम् इस्रायेलीयभूपतीनां पुरावृत्तपुस्तके लिखितानि न विद्यन्ते? 10.34
अनन्तरं येहूः स्वीयपिटलोकैः सह महानिद्रां गतो लोकैः शोमिरोणे श्मशाने निहितश्च ततः परं तस्य तनयो यिहोयाहसस्तस्य पदे राजा बभूव । 10.35
एष येहूः शोमिरोणेऽष्टाविंशतिवत्सरान् इस्रायेलीयानां राजत्वं चकार । 10.36
अहसियस्य जनन्यथलिया निजं पुत्रं मृतं विलोक्यात्थाय निखिलं राजवंशं विनाशयामास । 11.1
किन्तु योरामस्य नृपते र्दुहिताहसियस्य भगिनी या यिहोशेवा सा हन्यमानानां राजपुत्राणां मध्याद् अहसियस्य तनयं योयाशं चोरयित्वा तं तस्य धात्रीञ्च शय्यागारे गोपियामास तस्माद् अथलियातो गूढितः सन् स न जघ्ने । 11.2
अपरं स षड्वत्सरान् यावत् तस्याः सन्निधौ परमेश्वरस्य मन्दिरे प्रच्छन्नस्तस्थिवान् अथलिया च देशस्य राजत्वं चकार । 11.3
अनन्तरं सप्तमे वत्सरे यिहोयादायो लोकान् प्रहित्य रक्षिणां द्रुतगामिनाञ्च सैन्यानां शतपतीन् आह्वय परमेश्वरस्य मन्दिरे स्वसमीपम् आनिनाय तैः समं नियमं कृत्वा परमेश्वरस्य गेहे तान् शपथयित्वा च राजपुत्रं दर्शयाञ्चकार च । 11.4
अनन्तरं स तान् इदम् आदिदेश युष्माभिः कर्म्मेतत् कर्त्तव्यं युष्माकम् एकेन तृतीयांशेन विश्रमदिने प्रविश्य राजनिवेशनं रक्षितव्यं । 11.5
अपरेण तृतीयांशेन सुरद्वारे स्थातव्यं शेषेण तृतीयांशेन च द्रुतगामिनां पश्चात् स्थिते द्वारे स्थातव्यम् इत्थं पर्यायानुसाराद् युष्माभि र्गेहं रक्षितव्यं । 11.6
अपरं युष्माकं यौ द्वावंशौ विश्रामवारे बहि र्गमिष्यतस्ताभ्यां नृपतेश्चतुर्दिक्षु परमेश्वरस्य मन्दिरम् अवितव्यं । 11.7
तदानीं यूयं सर्वे खड्गहस्ताः सन्तो राजानं वेष्टध्वं यः कश्चित् श्रेण्या अभ्यन्तरम् आयास्यति स युष्माभि र्हन्यताम् अपरं नृपति र्यदा बहि र्यस्यत्यभ्यन्तरम् आगमिष्यति वा तदानीं यूयं तेन समं तिष्ठतेति । 11.8
इत्थं यिहोयादायेन याजकेन यद्यद् आदिष्टं तदेव तैः शतपतिभिरकारि । तेषाम् एकैको जनो विश्रामवारे प्रविशिनो विश्रामवारे निर्गमिणश्च स्वान् स्वान् लोकान् आदाय यिहोयादायस्य याजकस्य समीपम् आजगाम । 11.9
अपरं याजकः परमेश्वरस्य मन्दिरे स्थितान् दायूदो नरपते र्भल्लफलकान् तेभ्यः शतपतिभ्यो ददिवान् । 11.10
अपरं द्रुतगामिन्यः पृतनाः करैरस्त्राण्यादाय मन्दिरस्य दक्षिणं पार्श्वम् आरभ्य मन्दिरस्य वामं पार्श्वं यावद् यज्ञवेद्या मन्दिरस्य च समीपे नृपतेश्चतुर्दिक्षु तस्थिवन्तः । 11.11
अनन्तरं स राजपुत्रं बहिरानीय तस्य शिरसि किरीटं निधाय तस्य हस्ते साक्ष्यपुस्तकं समर्पितवान् ततस्ते तम् अभिषिच्य राजानं चक्रुः करताल्या च बभाषिरे राजा चिरजीवी भूयादिति । 11.12
ततः परम् अथलिया द्रुतगामिसेनानां लोकानाञ्च कोलाहलं निशम्य परमेश्वरस्य मन्दिरे लोकानां समीपम् आजगाम । 11.13
अपरं राजा विध्यनुसारेण स्तम्भस्य समीपे तिष्ठति, अध्यक्षास्तूरीवादकाश्च राज्ञः समीपे विद्यन्ते जनपदस्य सर्वे लोकाश्चानन्दं कुर्व्वन्ति तूरी र्वादयन्ति चेति विलोक्याथलिया निजं वसनं छित्त्वा राजद्रोहो राजद्रोह इत्युच्चैःस्वरेण बभाषे । 11.14
ततो यिहोयादायो याजको बलेषु नियुक्तान् शतपतीन् समादिशन् बभाषे, एषा युष्माभिः श्रेणीमध्याद् बहिष्क्रियतां, यः कश्चिद् एनाम् अनुव्रजिष्यति स खड्गेन हन्यताञ्चेति यतो याजकोऽब्रवीत् परमेश्वरस्य गेहमध्ये सा न हन्तव्या । 11.15
अनन्तरं सा लोकै र्धृत्वा राजधान्या हयद्वारं नीता तत्रैव जघ्ने। 11.16
ततः परं लोकाः परमेश्वरस्य प्रजा भविष्यन्ति यिहोयादायः परमेश्वरेण सह नृपतिं लोकांश्चैतादृशं नियमं कारयामास नृपतिना सह लोकानपि नियमं कारयामास । 11.17
अनन्तरं जनपदस्य सर्वे मनुजा बालो गेहं गत्वा तद् बभञ्जुस्तस्य वेदीरपि बभञ्जुस्तस्य प्रतिमाञ्च सर्वथा चूर्णयाञ्चक्रु र्वेदीनां सम्मुखे बालो याजकं मत्तम् अवधिषुश्च ततः परं याजकः परमेश्वरस्य गेहे कर्म्मकारिणो नियोजयामास । 11.18
अपरं शतपतिषु रक्षिषु द्रुतगामिषु सैन्येषु जनपदस्य लोकेषु च तेन समानीतेषु ते राजानं परमेश्वरस्य गेहाद् द्रुतगामिसेनानां द्वारस्य मार्गेण राजनिवेशनम् आनिन्युस्ततः स राजसिंहासन उपविवेश । 11.19
ततो जनपदस्य सकललोका आननन्दु नगरमपि सुस्थिरं तस्थौ केवलम् अथलिया तै राजनिवेशने खड्गेन जघ्ने । 11.20
स योयाशः सप्तवत्सरवयस्कः सन् राजत्वं कर्तुम् आरेभे । 11.21
येहो राजत्वस्य सप्तमे वत्सरे योयाशो राजत्वं कर्तुम् आरभ्य यिरूशालमे चत्वारिंशद्वत्सरान् यावद् राजत्वं चकार वेर्शेवानिवासिनी सिविया तस्य प्रसूरासीत् । 12.1
यिहोयादायो याजको यावन्ति दिनानि तम् आदिशत् तावन्ति दिनानि योयाशः परमेश्वरस्य साक्षात् सदाचारम् अकरोत् । 12.2
किन्तु भृगुस्थानानि नोदछिद्यन्त तदानीमपि मानवा उच्चस्थानेषु बलिदानं धूपदाहञ्चाकुर्व्वन् । 12.3
अनन्तरं योयाशो याजकान् आचष्ट या या मेध्या मुद्राः परमेश्वरस्य मन्दिरम् आनीयन्तेऽर्थतो गणितलोकानाम् एकैकस्य मूल्याय निरूपिता मुद्राः परमेश्वरस्य मन्दिरम् आनीता मुद्रा लोकैः स्वेच्छया दत्ता मुद्राश्चैताः सर्व्वा याजकानाम् एकेकेन जनेन निजपरिचितलोकानां करतो गृहीत्वा मन्दिरस्य भग्नस्थानानां जीर्णोद्धारः क्रियतां । 12.4
किन्तु योयाशस्य नृपतेस्त्रयोविंशं राजत्ववत्सरं यावद् याजका मन्दिरस्य जीर्णोद्धारं नाकुर्व्वन् । 12.6
ततो योयाशो नरपति र्यिहोयादायं याजकम् अपरान् याजकाञ्चाहूय जगाद यूयं मन्दिरस्य जीर्णोद्धारं कुतो न कुरुथ? यतोऽद्यारभ्य यूयं परिचितलोकानां समीपात् पुन र्मुद्रा न गृहीत यतो मन्दिरस्य जीर्णोद्धारार्थं ता युष्माभि र्दीयन्तां । 12.7
ततो याजका लोकानां करेभ्यो मुद्रा न ग्रहीतुं मन्दिरस्य जीर्णोद्धारं न कर्तुश्चाङ्गीचक्रिरे । 12.8
अनन्तरं याजको यिहोयादायो मञ्जूषामेकां गृहीत्वा तस्या आच्छादकफलके छिद्रमेकं विधाय होमवेद्याः समीपे परमेश्वरीयमन्दिरस्य प्रवेशस्थानस्य दक्षिणपार्श्वे निदधे ततो द्वाररक्षिणो याजकाः परमेश्वरस्य मन्दिरम् आनीताः सकलमुद्रास्तस्या मध्ये न्यदधत । 12.9
अनन्तरं मञ्जूषायां प्रभूतमुद्राः सञ्चिता इति तैर्दृष्टे राजलेखको महायाजकश्च समागत्य परमेश्वरस्य मन्दिरे लब्धाः सकलास्ता मुद्रा पुटकेषु बद्धा परिममाते । 12.10
अनन्तरं परिमितास्ता मुद्रास्ताभ्यां मन्दिरे नियुक्तानां कर्म्मकारिणां करेषु समर्पितास्ते च परमेश्वरीयमन्दिरस्थेभ्यः कारुभ्योऽर्थतः सूत्रधरनिचायकस्थपतिभास्करादिभ्यः परमेश्वरीयमन्दिरस्य जीर्णोद्धारार्थं काष्ठानां खनितपाषाणानाञ्च क्रयाय परमेश्वरीयमन्दिरस्य दृढीकरणे प्रयोजनीयाय सर्व्वव्ययाय च ता विश्राणयामासुः । 12.11
किन्तु परमेश्वरस्य मन्दिरं या मुद्रा आनीयन्त ताभिः परमेश्वरस्य मन्दिरार्थं रजतभ्राष्ट्रा वर्त्तिकाच्छेदन्यो घटास्तूयोऽन्यानि सुवर्णमयानि रूप्यमयाणि भाजनानि वा न निरमीयन्त । 12.13
ते परमेश्वरस्य मन्दिरजीर्णोद्धारार्थं कर्म्मकारिभ्य एव सकलाः मुद्रा ददुः । 12.14
ते कारुभ्यो वितरणार्थं येषां मानवानां करेषु मुद्रा ददुस्तैः सह गणनां न चक्रुः, यतस्ते विश्वास्यत्वेन कर्म्माण्यकुर्व्वन् । 12.15
अपरं दोषार्थकाः पापार्थकाश्च या मुद्रास्ताः परमेश्वरस्य मन्दिरं नानीयन्त ता याजकानां बभूवुः । 12.16
तस्मिन् समयेऽरामीयो राजा हसायेलो गातस्य विरुद्धं गत्वा समरं विधाय तन्नगरं वशीचक्रे ततः परं हसायेलो यिरूशालमं गन्तुम् उन्मुखो बभूव । 12.17
ततो यिहूदादेशीयो योयाशो महीपतिः स्वपूर्व्वपुरुषैरर्थतो यिहोशाफोटो योरामोऽहसियच्चेतिनामकै र्यिहूदादेशीयभूपतिभिः स्वेन च निवेदितानि पवित्रवस्तूनि परमेश्वरीयमन्दिरस्य भाण्डागारे राजनिवेशनस्य भाण्डागारे च स्थितानि सर्व्वाणि सुवर्णानि चादायारामीयभूपते र्हसायेलस्य समीपं प्रेषयामास ततः स यिरूशालमात् परावृत्य जग्मिवान् । 12.18
एतस्य योयाशस्यावशिष्टं चरित्रं तेन च यद्यत् कृतं तत्सर्व्वं किं यिहूदादेशीयभूपतीनां पुरावृत्तपुस्तके लिखितं न विद्यते? 12.19
अनन्तरं तस्य द्वौ दासावुत्थाय द्रोहं विधाय सिल्लाया मार्गे स्थिते मिलनामके भवने तं जघ्नतुः । 12.20
शिमियतस्य पुत्रो योषाखरो शिम्रीतस्य पुत्रो यिहोषावदश्चैताभ्याम् आहत्य स मारितः । ततः परं लोका दायूदनगरे तस्य पिटलोकानां सन्निधौ तं श्मशाने निदधिरे । अपरं तस्य पुत्रोऽमत्सियस्तस्य पदे राज्यं लेभे । 12.21
यिहूदादेशीयन्नृपतेरहसियतनयस्य योयाशस्य त्रयोविंशे राजत्ववत्सरे येहोः सुतो यिहोयाहस इस्रायेलीयवंशे राजत्वं कर्तुम् आरभ्य सप्तदशवत्सरान् यावत् शोमिरोणे राजत्वं चकार । 13.1
स परमेश्वरस्य साक्षात् कुत्सिताचारं चकार अर्थतो निवाटस्य सुतो यो यारवियाम इस्रायेलीयवंशं पापम् अकारयत् तस्य पापपथे चचार तस्मात् न पराववृते । 13.2
तत इस्रायेलो विरुद्धं परमेश्वरः क्रोधेन ज्वलित्वारामीयन्नृपते र्हसायेलस्य हसायेलसुतस्य विन्हददस्य च यावज्जीवनं तयो र्हस्तेषु तान् समर्पयामास । 13.3
अनन्तरं यिहोयाहसेन परमेश्वरम् उद्दिश्य प्रार्थनायां कृतायां परमेश्वरस्तस्य प्रार्थनायां मनो निदधे यतोऽरामीयन्नृपतिरिस्रायेलीयवंशं येनोपद्रवेणाक्लिशत् तं स दृष्टवान् । 13.4
पुरा स यिहोयाहसस्य बलानां कृते केवलं पञ्चाशतं हयारोहिणो दशरथान् दशसहस्राणि पदातिकाञ्चावाशेषयत् यतोऽरामीयन्नृपतिस्तान् विनाशयामास तान् मृदित्वा धूलिवत् चकार च । 13.5
किन्तु परमेश्वरेणेस्रायेलीयवंशेभ्य एकस्मिन् उद्धारयितरि दत्ते तेऽरामीयाणां हस्तेभ्यो मोचनं लेभिरे तस्माद् इस्रायेलीयवंशाः पूर्व्ववत् निजे निजे वासस्थान ऊषुः । 13.6
तथापीस्रायेलीयवंशं पापम् अकारयद् यो यारवियामस्तदीयपापमार्गे ते न विहाय तस्मिन्नेव चेरुः शोमिरोणे च चैत्यवृक्षस्तस्थौ । 13.7
एतस्य यिहोयाहसस्यावशिष्टं चरित्रं तस्य सर्व्वकर्म्म विक्रमश्चैतानि किम् इस्रायेलीयन्नृपतीनां पुरावृत्तपुस्तके लिखितानि न विद्यन्ते? 13.8
अनन्तरं यिहोयाहसो निजपिटलोकाश्च महानिद्रां जग्मिवान् ततो लोकास्तं शोमिरेाणे श्मशाने निदधिरे तस्य तनयो योयाशच्च तस्य पदे राजा बभूव । 13.9
यिहूदादेशीययोयाशस्य नृपतेः पञ्चत्रिंशे राजत्ववत्सरे यिहोयाहसस्य सुतो योयाश इस्रायेले राजत्वं कर्तुम् आरभ्य षोडशवत्सरान् यावत् शोमिरोणे राजत्वं चकार । 13.10
स परमेश्वरस्य साक्षात् कुत्सिताचारं चकार; निवाटस्य तनयो यो यारवियाम इस्रायेलीयवंशं पापम् अकारयत् तस्य पापमार्गे क्षणमपि न तत्याज तस्मिन्नेव चचार । 13.11
एतस्य योयाशस्यावशिष्टं चरित्रं तेन यद्यत् कृतं यिहूदादेशीयन्नृपतिनामत्सियेन समं योधनसमये यो विक्रमस्तेन प्रकाशितः सर्व्वीण्येतानि किम् इस्रायेलीयनरपतीनां पुरावृत्तपुस्तके लिखितानि न विद्यन्ते? 13.12
अनन्तरं योयाशो निजपिटलोकैः सह महानिद्रां गत इस्रायेलीयन्नृपतीनां सन्निधौ शोमिरोणे श्मशाने स्थापितश्च ततो यारवियामस्तस्य सिंहासन उपविवेश । 13.13
इलीशायेन यस्माद् रोगात् मर्त्तव्यं तेन यदा रुग्न आसीत् तदानीम् इस्रायेलीययोयाशो राजा तस्य सविधं समेत्य तस्य वदने रुदित्वा जगाद हा मम तात हा मम तात हा इस्रायेलो रथहयारोहिणः । 13.14
इलीशायस्तं बभाषे त्वं धनुर्बाणं गृहाण ततः स धनुर्बाणं जग्राह । 13.15
अनन्तरं स इस्रायेलीयराजम् आचचक्षे त्वं चापे हस्तम् आरोपय ततः स चापे करम् आरोपयामास । अनन्तरम् इलीशायो राज्ञः करोपरि निजकरौ स्थापयित्वा जगाद, पूर्व्वदिक्स्थं वातायनं मोचय । 13.16
ततः स मोचयामास । अनन्तरम् इलीशायः कथयामास शरं निक्षिप । ततस्तेन शरे निक्षिप्त इलीशायः कथयामास, एष शरः परमेश्वरेण जयकृद् अरामस्य पराजयकारी च शरः, एतेन त्वम् अफेकेऽरामीयान् निःशेषं यावद् आहनिष्यसि । 13.17
अनन्तरं स उक्तवान् शरान् गृहाण, ततस्तेन शरैषु गृहीतेषु स इस्रायेलीयनरपतिं जगाद त्वं भूमिम् आहन्यास्ततः स वारत्रयं भूमावाघातं कृत्वा निववृते। 13.18
तदानीम् ईश्वरीयलोकस्तस्मै क्रुद्धा कथयामास पञ्चवारान् षड्वारान् वा समाहननं तवोचितमासीत् तथा कृते त्वम् अरामियान् निःशेषं पराजेतुम् अशक्ष्यः किन्त्विदानीम् अरामीयान् केवलं त्रीन् वारान् पराजेष्यसि । 13.20
अनन्तरम् इलीशाये निधनं गते लोकास्तं श्मशाने निदधिरे । 13.21
अपरं वत्सरस्यारम्भसमये मोयावीया दस्युसङ्घा जनपदम् आचक्रमिरे । ततो लोकैरेकं मनुजं श्मशाने निधातुं गत्वेकस्मिन् दस्युसङ्घे विलोकिते स कुणप इलीशायस्य श्मशानस्थाने निचिक्षिपे । ततो देवाद् इलीशायस्य कीकसस्पर्शमात्रात् स शवः सजीवो भूत्वा निजचरणाभ्याम् उदतिष्ठत् । 13.22
यिहोयाहसस्य यावज्जीवनम् अरामीयनरपति र्हसायेल इस्रायेलीयान् प्रत्युपद्रवं चकार। 13.23
ततः परं परमेश्वरस्तेषु प्रसन्नो भूत्वानुकम्पां चकार, स इब्राहीमा इस्हाका याकूबा समं यं नियमम् अकरोत्, तस्य निमित्तं तान् प्रति सदृष्टिं विधाय तान् आपातेन विनाशयितुं निजसाक्षात् निक्षेप्तुञ्च नाभ्यलषत् । 13.24
अनन्तरम् अरामीयनरपतौ हसायेले निधनं गते तस्य तनयो विन्हददस्तस्य पदे राजत्वं प्राप । 13.25
स समरं विधाय योयाशस्य जनकाद् यिहोयाहसाद् यानि नगराण्यपहृतवान् तानि नगराणि योयाशो हसायेलस्य पुत्राद् विन्हददात् पुन र्जग्राह । योयाशस्तं त्रीन् वारान् जित्वेस्रायेलीयनगराणि पुनरपि जग्राह । 13.25
इस्रायेलीयन्टपते र्यिहोयाहसपुत्त्रस्य योयाशस्य द्वितीये राजत्ववत्सरे यिहूदादेशीयन्नृपते र्योयाशस्य पुत्रोऽमत्सियो राजा बभूव । 14.1
स पञ्चविंशतिवत्सरवयस्कः सन् राज्यं लब्ध्वा यिरूशालम ऊनत्रिंशद् वत्सरान् राजत्वं चकार । यिरूशालमनिवासिनी यिहोयद्दना तस्य जनन्यासीत् । 14.2
स यद्यपि परमेश्वरस्य साक्षात् सदाचारम् अकरोत् तथापि स्वपूर्व्वपुरुषस्य दायूदस्तुल्यो नाभवत् । स निजपितु र्योयाशस्य सकलकर्म्मैव कर्म्म चकार । 14.3
तत उच्चस्थानानि नोच्छिन्नानि किन्तु लोकास्तदानीमपि भृगुस्थानेषु बलिदानं धूपदाहञ्चाकुर्व्वन् । 14.4
अनन्तरं राज्ये तस्य सम्यग् वशीभूते सति तस्य याभ्यां दासाभ्यां तस्य तातो राजा जघ्ने स ताववधीत् । 14.5
किन्तु तयो र्घातकयोः सन्तानास्तेन न जघ्निरे, यतो मूससो व्यवस्थाग्रन्थे परमेश्वरीयेषाज्ञा लिखितास्ति, यथा, पुत्रस्य विनिमयात् पिता पितुर्विनिमयाच्च पुत्रो न हनिष्यते, एकैको जनः स्वस्वपापाद् हनिष्यत इति । 14.6
स लवणप्रान्तर इदोमीयानां सहस्रलोकान् अवधीत् समरेण च सेलानगरं स्ववशं कृत्वा तस्य नाम यक्तेलमिति चकार तस्य तन्नामाद्यापि विद्यते । 14.7
अनन्तरम् अमत्सिय इस्रायेलीयनरपतिं येहोः पौत्रं यिहोयाहसस्य पुत्रं योयाशं प्रति दूतान् प्रहित्य कथयामास आगच्छावां परस्परं साक्षात् कुर्व्वः । 14.8
तत इस्रायेलीयो योयाशो नृपति र्यिहूदादेशस्यामत्सियं नरपतिं प्रति दूतान् प्रहित्य कथयामास लिबानोनस्यशृगालकण्टकं लिबानोनस्थस्यैरसवृक्षस्य समीपं दूतं प्रहित्य कथयामास मम पुत्रस्य विवाहार्थं तव दुहितरं देहीति । 14.9
अनन्तरं लिबानोनस्थो वन्यपशुः समेत्य शृगालकोलिं बभञ्ज । त्वम् इदोमं जितवान् एतत्कारणात् तव मनो गर्व्वितमभवत् त्वम् आदरेण हप्ता निजनिकेतने तिष्ठ स्वक्षतये कुतोऽनधिकारचर्चां करिष्यसि? तव यिहूदादेशस्य च पतनं कुतो भविष्यति? 14.10
किन्त्वमत्सियेन तन्नाश्रावि, अत इस्रायेलीयो योयाशो नरपतिराजगाम, तस्मात् स यिहूदाया नृपतिरमत्सियश्च यिहूदादेशस्थे वैतशेमशे परस्परं साक्षाच्चक्रतुः । 14.11
तत इस्रायेलवंशानां सम्मुखे यिहूदाया लोकाः पराजिताः सन्तः सर्वे स्वं स्वं वासस्थानं पलायाञ्चक्रिरे । 14.12
तत्र वैतशेमश इस्रायेलीयो राजा योयाशोऽहसियस्य पौत्रं योयाशस्य पुत्रं यिहूदाया अमत्सियं राजानं दधार यिरूशालमम् आगत्येफ्रयिमीयगोपुरम् आरभ्य कोणस्यगोपुरं यावद् यिरूशालमीयप्राचीरस्य चतुःशतहस्तमितं खण्डं बभञ्ज च । 14.13
अपरं परमेश्वरस्य मन्दिरे राजनिवेशनस्य भाण्डागारेषु च सञ्चितानि सकलहेमरजतानि सकलपात्राणि चादाय बन्धकत्वेन लोकान् सङ्गिनः कृत्वा च शोमिरोणं प्रत्याजगाम । 14.14
एतस्य योयाशस्यावशिष्टं चरित्रं तस्य क्रिया यिहूदाया नृपतिनामत्सियेन सह योधनसमये तस्य विक्रमश्चैतानि सर्व्वाणि किम् इस्रायेलीयभूपतीनां पुरावृत्तपुस्तके लिखितानि न विद्यन्ते? 14.15
अनन्तरं योयाशो निजपिटलोकैः सह महानिद्रां गतः शोमिरोण इस्रायेलीयराजानां निकटे श्मशाने निहितश्च । अपरं तस्य पुत्रो यारवियामस्तस्य पदे राजा बभूव । 14.16
अनन्तरम् इस्रायेलीयभूपते र्यिहोयाहसपुत्त्रस्य योयाशस्य निधनात् परं यिहूदाया भूपति र्योयाशस्य पुत्रोऽमत्सियः पञ्चदश वत्सरान् अजीवत् । 14.17
एतस्यामत्सियस्यावशिष्टं चरित्रं किं यिहूदाया भूपतीनां पुरावृत्तपुस्तके लिखितं न विद्यते? 14.18
अनन्तरं लोका यिरूशालमे तस्य विरुद्धं कुमन्त्रणां चक्रुस्तदा स लाखीशं प्रति पलायाञ्चक्रे, किन्तु ते तस्य पश्चात् लाखीशं लोकान् प्रहित्य तत्र स्थाने तं घातयामासुः । 14.19
अनन्तरं ते हयैस्तम् आनीय यिरूशालमे दायूदनगरे तस्य पिटलोकानां सन्निधौ तमपि श्मशाने निदधिरे। 14.20
अनन्तरं यिहूदायाः सर्वे लोकाः षोडशवत्सरवयस्कम् उषियं गृहीत्वा तस्य पितुरमत्सियस्य पदे राजत्वेऽभिषिषिचुः । 14.21
राजनि पितृलोकवत् महानिद्रां गतवति स एलतनगरं निर्मीय पुनरपि यिहूदाया अधीनं चकार । 14.22
यिहूदाया भूपते र्योयाशपुत्त्रस्यामत्सियस्य पञ्चदशे राजत्ववत्सरे इस्रायेलो भूपते र्योयाशस्य पुत्रो यारवियामः शोमिरोणे राजत्वं कर्तुम् आरभ्यैकचत्वारिंशद् वत्सरान् राजत्वं चकार । 14.23
स परमेश्वरस्य साक्षात् कुत्सिताचारं चकार अपरं निवाटस्य पुत्रो यो यारवियाम इस्रायेलीयवंशं पापम् अकारयत् तदीयपापानुगमनात् न निववृते । 14.24
अपरम् इस्रायेलीयः प्रभुः परमेश्वरो गातहेफरीयस्यामित्तयपुत्त्रस्य भविष्यद्वादिनो यूनसो वदनेन यां वाणीम् अवादोत् तदनुसारेण स राजा हमातस्य प्रवेशस्थानम् आरभ्य प्रान्तरस्य समुद्रं यावद् इस्रायेलीयां सीमां पुनरपि वशे चकार । 14.25
यत इस्रायेलवंशस्यातीव दुःखं जातं तेषां मुक्ता बद्धाश्च सर्वे गताः कोप्युपकारको न विद्यते परमेश्वर इति ददर्श । 14.26
अपरम् अहम् इस्रायेलो नाम गगनस्याधो लोप्स्याम्येतादृशीं वाचम् अनुक्त्वा परमेश्वरो योयाशसुतस्य यारवियामस्य हस्तेन तान् उद्धार । 14.27
एतस्य यारवियामस्यावशिष्टं चरित्रं सकलाः क्रिया युद्धे विक्रमश्चैतेषां विवरणं स येन प्रकारेण दम्मेषकं हमातञ्चेस्रायेलीयवंशेन पुनरपि यिहूदाया वशे चकार एतस्यापि विवरणं किम् इस्रायेलीयनरपतीनां पुरावृत्तपुस्तके लिखितानि न विद्यन्ते? 14.28
अनन्तरं यारवियामो निजपिटलोका इस्रायेलीयनरपतयश्च महानिद्रां जगाम ततस्तस्य सुतः सिखरियस्तस्य पदे राजा बभूव । 14.29
इस्रायेलीययारवियामस्य नरपतेः सप्तविंशे राजत्ववत्सरे यिहूदाया नृपतेरमत्सियस्य पुत्र उघियो राजत्वं कर्तुम् आरेभे । 15.1
स षोडशवत्सरवयस्कः सन् राजत्वं कर्तुम् आरभ्य यिरूशालमे द्विपञ्चाशद् वत्सरान् यावद् राजत्वं चकार यिरूशालमनिवासिनी यिखलिया तस्य प्रसूरासीत्। 15.2
स निजपितुरमत्सियस्य कार्य्यानुसारेण परमेश्वरस्य साक्षात् सदाचारं चकार । 15.3
किन्तु भृगुस्थानानि नोच्छिच्छिदिरे तदानीमपि लोका भृगुस्थानेषु बलिदानं धूपदाहश्च चक्रुः । 15.4
अपरं परमेश्वरेणाहतः स राजा निधनदिनं यावत् कुष्ठरोगी भवन् चिकित्सालये तस्थिवान् ततो योथमो राजकुमारो गेहस्याधिपति र्भूत्वा देशीयलोकानां शासनं चकार । 15.5
एतस्योषियस्यावशिष्टं चरित्रं तस्य सर्व्वाः क्रियाश्च किं यिहूदाया भूपतीनां पुरावृत्तपुस्तके लिखिता न विद्यन्ते? 15.6
अनन्तरम् उघियो निजपिटलोकैः सह महानिद्रां गतो दायूदनगरे पिटलोकानां सन्निधौ श्मशाने निहितश्च । ततस्तस्य पुत्रो योथमस्तस्य पदे राजा बभूव । 15.7
यिहूदाया नरपतेरुषियस्याष्टत्रिंशे राजत्ववत्सरे यारवियामस्य सुतः सिखरियः शोमिरोणे राज्यं प्राप्य षण्मासान् इस्रायेलीयानां राजत्वं चकार । 15.8
स निजपिटलोकानां कर्म्मानुसारण परमेश्वरस्य साक्षात् कुत्सिताचारं चकार निवाटस्य सुतो यो यारवियाम इस्रायेलीयवंशं पापम् अकारयत् तस्य पापानगमनात् न निववृते । 15.9
अनन्तरं यावेशस्य तनयः शल्लुमो राजद्रोहं विधाय लोकानां सम्मुखे तं ताडयित्वा जघान तस्य पदे स्वयं राजा बभूव च । 15.10
एतस्य सिखरियस्यावशिष्टं चरित्रं किम् इस्रायेलीयभूपतीनां पुरावृत्तपुस्तके लिखितं न विद्यते? 15.11
इत्थं येहूं प्रति परमेश्वरेण यद् उक्तं तत् सिद्धतां जगाम । स जगाद, चतुर्थं पुरुषं यावत् तव वंश इस्रायेलीयसिंहासन उपवेक्ष्यतीति तदेव च सत्यं बभूव । 15.12
यिहूदाया भूपतेरुषियस्योनचत्वारिंशे राजत्ववत्सरे यावेशस्य तनयः शल्लुमो राज्यं प्राप्य मासमेकं शोमिरोणे राजत्वं चकार । 15.13
यतो गादेः सुतो मिनहेमस्तिर्षीतो गत्वा शोमिरोण उपस्थाय शोमिरोणमध्ये यावेशस्य सुतं शल्लुमं ताडयित्वा जघान तस्य पदे स्वयं राजा बभूव च । 15.14
एतस्य शल्लुमस्यावशिष्टं चरित्रं तेन कृतो राजद्रोहश्च किम् इस्रायेलीयभूपतीनां पुरावृत्तपुस्तके लिखितं न विद्यते? 15.15
अनन्तरं मिनहेमस्तिर्षाहं तन्मध्यस्थितं सकलं तिर्षीं यावत् तदीयां सीमाञ्च जिगाय यतस्ते तस्य कृते द्वारं न मोचयामासुः । स तान् जघान तेषां सर्व्वासां गर्भवतीनाम् उदरं विदारयामास च । 15.16
यिहूदाया नरपतेरुषियस्योनचत्वारिंशे राजत्ववत्सरे गादेः पुत्रो मिनहेम इस्रायेलीयानां राज्यं प्राप्य शोमिरोणे दशवत्सरान् राजत्वं चकार । 15.17
स परमेश्वरस्य साक्षात् कुत्सिताचारं चकार निवाटस्य पुत्रो यो यारवियाम इस्रायेलीयवंशं पापम् अकारयत् तस्य पापानुगमनाद् यावज्जीवनं न निववृते । 15.18
अनन्तरम् अशूरीयराजे पूले तस्य देशस्य विरुद्धम् आगते पूलस्य साहाय्येन यत् तस्य राजत्वं स्थिरं तिष्ठति तन्निमित्तं मिनहेमः पूलाय सहस्रकिक्करपरिमितानि रजतानि ददिवान् । 15.19
अपरम् अशूरीयराजाय दानार्थं मिनहेमः सर्वेभ्यो धनिलोकेभ्यः पञ्चाशत् पञ्चाशत् शेकलपरिमितानि रजतानि गृहीत्वेस्रायेलीयानां मध्ये तानि रजतानि सञ्चिचाय तस्माद् अशूरीयो नरपतिस्तस्मिन् जनपदे न तिष्ठन् परावृत्य जग्मिवान् । 15.20
एतस्य मिनहेमस्यावशिष्टं चरित्रं सर्व्वाः क्रियाश्च किम् इस्रायेलीयभूपतीनां पुरावृत्तपुस्तके लिखितानि न विद्यन्ते? 15.21
अनन्तरं मिनहेमे निजपिटगणवत् महानिद्रां गते तस्य तनयः पिकहियस्तस्य पदे राजा बभूव । 15.22
यिहूदाया उषियस्य नरपतेः पञ्चाशे राजत्ववत्सरे मिनहेमस्य पुत्रः पिकहिय इस्रायेलो राज्यं प्राप्य शोमिरोणे वत्सरद्वयं राजत्वं चकार । 15.23
स परमेश्वरस्य साक्षात् कुत्सिताचारं चकार निवाटस्य पुत्रो यो यारवियाम इस्रायेलीयवंशं पापम् अकारयत् तदीयपापानुगमनान्न निववृते । 15.24
अनन्तरं रिमलियस्य तनयः पेकहनामा तस्य सेनापतिरेकस्तस्य विरुद्धं राजद्रोहं विधाय शोमिरोणे राजनिवेशनस्यान्तःपुरे तम् आर्गेबम् अरियिं तस्य सङ्गिनः पञ्चाशद् गिलियदीयजनांश्च हत्वा तस्य पदे राजा बभूव । 15.25
एतस्य पिकहियस्यावशिष्टं चरित्रं सर्व्वाः क्रियाश्चेस्रायेलीयनरपतीनां पुरावृत्तपुस्तके लिखितानि विद्यन्ते । 15.26
यिहूदाया नरपतेरुषियस्य द्विपञ्चाशत्तमे राजत्ववत्सरे रिमलियस्य सुतः पेकक्ष इस्रायेलीयानां राज्यं प्राप्य विंशतिवत्सरान् यावत् शोमिरोणे राजत्वं चकार । 15.27
स परमेश्वरस्य साक्षात् कुत्सिताचारं चकार निवाटस्य पुत्रो यो यारवियाम इस्रायेलं पापम् अकारयत् तस्य पापमार्गे न तत्याज । 15.28
अनन्तरम् इस्रायेलीयनरपतेः पेकहस्य राजत्वसमयेऽशूरीयो राजा तिग्लत्पिलेषर आगत्य इयोनम् आवेलबेतमाखां यानोहं केदशं हात्सोरं गिलियददेशं गालीलदेशस्थं नप्तालेः कृत्स्नं जनपदञ्च जित्वा तत्रत्यान् मानवान् अशूरदेशं नीत्वा प्रवासयामास । 15.29
अनन्तरम् उषियपुत्रस्य योथमस्य विंशतितमे राजत्ववत्सर एलाहस्य पुत्रो होशेयो रिमलियपुत्रस्य पेकहस्य विरुद्धं राजद्रोहं विधाय तम् आहत्य मारयामास तस्य पदे राजा बभूव च । 15.30
एतस्य पेकहस्यावशिष्टं चरित्रं तस्य सर्व्वाः क्रियाश्चेस्रायेलीयभूपतीनां पुरावृत्तपुस्तके लिखितानि विद्यन्ते । 15.31
इस्रायेलीयन्नृपते रिमलियपुत्रस्य पेकहस्य द्वितीये राजत्ववत्सरे यिहूदाया राज्ञ उषियस्य पुत्रो योथमो राजत्वं कर्तुम् आरेभे । 15.32
स पञ्चविंशतिवत्सरवयस्कः सन् राज्यं प्राप्य यिरूशालमे षोडशवत्सरान् राजत्वं चकार । सादोकस्य दुहिता यिरूशा तस्य प्रसूरासीत्। 15.33
स परमेश्वरस्य साक्षात् सदाचारं चकार निजपितुरुषियस्य कार्य्यानुसारात् कार्य्यं चकार । 15.34
केवलं भृगुस्थानानि नोच्छिच्छिदिरे लोकास्तदानीमपि भृगुस्थानेषु बलिदानात् धूपदाहाच्च न निववृतिरे । परमेश्वरीयमन्दिरस्योच्चं द्वारं तेनैव राज्ञा निर्ममे । 15.35
एतस्य योथमस्यावशिष्टं चरित्रं तस्य सर्व्वाः क्रियाश्च किं यिहूदाया भूपतीनां पुरावृत्तपुस्तके लिखितानि न विद्यन्ते? 15.36
तस्मिन् समये परमेश्वरोऽरामीयं राजानं रित्सीनं रिमलियस्य तनयं पेकहञ्च यिहूदाया विरुद्धं प्रेषयितुम् आरब्धवान्। 15.37
अनन्तरं योथमो निजपिटलोकवत् महानिद्रां गतो निजपूर्व्वपुरुषस्य दायूदो नगरे स्वपिटलोकानां सन्निधौ श्मशाने निहितश्च ततस्तस्य सुत आहसस्तस्य पदे राजा बभूव । 15.38
रिमलियसुतस्य पेकहस्य सप्तदशे राजत्ववत्सरे यिहूदाया नृपते र्योथमस्य सुत आहसो राजत्वं कर्तुम् आरेभे । 16.1
स विंशतिवत्सरवयस्कः सन् राज्यं प्राप्य यिरूशालमे षोडशवत्सरान् यावत् राजत्वं चकार । स निजप्रभोः परमेश्वरस्य साक्षात् निजपूर्व्वपुरुषो दायूदिव सदाचारं न चकार, किन्त्विस्रायेलीयनरपतीनां मार्गे चचार । 16.2
अपरं परमेश्वर इस्रायेलीयवंशस्य सम्मुखाद् यान् भिन्नजातीयान् दवयितवान् तेषां घृण्यक्रिया आचरन् स निजात्मजमपि वह्निं प्रवेशयामास । 16.3
अपरं भृगुस्थानेषु पर्व्वतेषु सर्व्वेषां हरिद्वर्णानां तरूणाम् अधश्च बलिदानं धूपदाहश्च चकार । 16.4
अनन्तरम् अरामीयो राजा रित्सीन इस्रायेलीयन्नृपती रिमलियस्य पुत्रः पेकश्च युद्धार्थं यिरूशालमम् आगत्याहसम् अवरुरुधतुः किन्तु तं पराजेतुं न शेकतुः । 16.5
तथाप्यरामीयो राजा रित्सीन एलतनगरं पुनरपि अरामस्य वशीचकार । तत एलतनगराद् यिहूदीयेषु बहिष्कृतेष्वरामीयास्तत् स्थानम् आगत्याद्यापि तत्र वसन्ति । 16.6
अनन्तरम् आहसोऽश्रीयन्नृपतेस्तिग्लत्पिलेषरस्य समीपं दूतान् प्रहित्य वाचमिमां जगाद, अहं तव दासः पुत्रश्च, त्वम् आगत्य मद्विरुद्धं समरकारिणोररामीयेस्रायेलीययो राज्ञोः करेभ्यो माम् उद्धर । 16.7
अपरम् आहसः परमेश्वरीयमन्दिरे राजनिवेशनस्य भाण्डागारेषु च विद्यमानानि सकलसुवर्णरजतानि गृहीत्वाश्ररीयराजस्य समीपं पारितोषिकं प्रेषयामास । 16.8
ततोऽश्ररीयराजस्तस्य वचसि मनो निदधे। अपरम् अश्रूीयराजो दम्मेषकस्य विरुद्धं गत्वा तन्नगरं पराजिगाय तदीयप्रजाः कीरं नीत्वा प्रवासयामास रित्सीनं जघान च । 16.9
अपरम् आहसो नृपतिरश्ररीयराजं तिग्लत्पिलेषरं साक्षात् कर्तुं दम्मेषकं जगाम तत्र दम्मेषके यज्ञवेदिमेकां विलोक्य नृपतिराहसस्तस्या वेद्या अनुकृतिं कृत्स्नशिल्पकर्म्मणो निदर्शनञ्च याजकस्योरियस्य सविधं प्रेषयामास । 16.10
ततो दम्मेषकाद् राज्ञ आहसस्य प्रत्यागमनात् पूर्वं याजक ऊरियस्तत्सदृशीम् एकां यज्ञवेदीं निर्म्मापयामास राज्ञाहसेन दम्मेषकाद् यन्निदर्शनं प्रहितं तदनुसारेणैव याजक ऊरियस्तां निर्म्मापयामास । 16.11
अनन्तरं राजा दम्मेषकात् समागत्य वेदिं विलोक्य तस्या वेद्याः समीपं गत्वा तदुपरि होमार्थकबलीन् ददौ । 16.12
स तत्र स्वीयहव्यानि भक्ष्यनैवेद्यानि च दाहयामास पेयनैवेद्यानि निषिषेच तस्यां वेद्याञ्च स्वीयमङ्गलार्थकबलीनां शोणितं विचकार च । 16.13
अपरं परमेश्वरस्य सम्मुखे या पित्तलमयी वेद्यासीत् स तां मन्दिरस्य सम्मुखाद् अर्थतः परमेश्वरीयमन्दिरस्य नूतनवेद्याश्च मध्याद् दवयित्वा नूतनवेद्या उत्तरपार्श्वे स्थापयाञ्चकार । 16.14
अनन्तरं नृपतिराहसो याजकम् ऊरियम् इमां वाचम् आज्ञापयामास वृहद्वेद्यां प्रात्यूषिकप्रादोषिकौ होमार्थकबली राज्ञो होमार्थकबलयस्तस्य नैवेद्यानि चापरं देशीयलोकानां होमार्थकबलयस्तेषां भक्ष्यपेयनैवेद्यानि च त्वया दीयन्तां तस्याश्च होमार्थकानाम् अन्येषाञ्च बलीनां शोणितानि विकीर्य्यन्ताम् अपरं पित्तलमयीं वेदिमधि मया विवेचनीयं । 16.15
अनन्तरं याजक ऊरिय आहसस्य नरपतेराजानुसारेण तत् सर्वं चकार । 16.16
अनन्तरं नरपतिराहसः पीठानां मध्यदेशान् सर्व्वान् छित्वा तदुपरितः प्रक्षालनपात्राणि स्थानान्तरीचकार पित्तलमयवृषभगणोपरितश्च समुद्रपात्रम् अवरोह्य पाषाणमय्यां भूम्यां निदधे । 16.17
अपरं ते विश्रामदिनस्य कृते मन्दिरमार्गस्य यदाच्छादनं बहिश्च नृपस्य प्रवेशमार्गस्य यद् द्वारं कृतवन्तस्तद् अश्रूीयराजस्य साध्वसात् परमेश्वरीयमन्दिरस्य मध्ये निदधिरे । 16.18
एतस्याहसस्यावशिष्टानां क्रियाणां विवरणं किं यिहूदाया भूपतीनां पुरावृत्तपुस्तके लिखितं न विद्यते? 16.19
अनन्तरम् आहसो निजपिटलोकैः सह महानिद्रां गतो निजपिटलोकानां सन्निधौ दायूदनगरे श्मशाने निहितश्च । अपरं तस्य तनयो हिष्क्रियस्तस्य पदे राजा बभूव । 16.20
यिहूदाया आहसस्य राज्ञो द्वादशे राजत्ववत्सर एलाहस्य पुत्रो होशेयः शोमिरोणे राजा भूत्वा नववत्सरान् यावद् इस्रायेलो राजत्वं चकार । 17.1
स परमेश्वरस्य साक्षात् कुत्सिताचारं चकार किन्तु पूर्व्ववर्त्तिनाम् इस्रायेलीयराजानां तुल्यो न बभूव । 17.2
अनन्तरम् अश्रूीयो राजा शल्मनेषरे तस्य विरुद्धम् आगते होशेयस्तस्य दासो भूत्वा तस्मै करं दातुम् आरेभे । 17.3
अनन्तरम् अश्रूीयो राजा होशेये विश्वासघातित्वं प्राप्तवान् यतः स मिसरस्य सो नृपतेः समीपं दूतान् प्रेष्याश्रूरीयराजाय वार्षिकं करं पूर्व्ववन्नाददात् अतो ऽश्ररीयो राजा तं बद्धा कारायां रुरोध । 17.4
अनन्तरम् अश्रूीयो राजा कृत्स्नं देशम् आचक्राम शोमिरोणं गत्वा त्रीन् वत्सरान् यावत् तन्नगरम् अवरुरोध च । 17.5
अनन्तरं होशेयस्य नवमे राजत्ववत्सरेऽश्ररीयो राजा शोमिरोणं वशीकृत्येस्रायेलीयलोकान् अशूरदेशं निनाय तत्र च हलहे गोषणदेशीयहाबोरतटिनीतटे मादीयानां नगरेषु च तान् प्रवासयामास । 17.6
यतस्ते मिसरदेशात् मिसरीयफिराणो नरपतेरधीनत्वाद् इस्रायेलवंशस्यानेतुः स्वेषां प्रभोः परमेश्वरस्य विरुद्धं कलुषाणि कृत्वेतरदेवान् सेवितवन्तः । 17.7
अपरं भिन्नजातीया ये लोकाः परमेश्वरेणेस्रायेलवंशस्य सम्मुखाद् दवयाञ्चक्रिरे तेषां विधीन् इस्रायेलीयनरपतिभि र्निर्णीतान् विधींश्चाचरितवन्तः । 17.8
यानि कर्म्माणि न कर्त्तव्यानि तानीस्रायेलीयलोकाः स्वीयप्रभोः परमेश्वरस्य विरुद्धं रहोऽकुर्व्वन् अपरं रक्षकगेहान्यारभ्य प्राचीरवेष्टितनगराणि यावत् स्वेषां सकलनगरेषु स्वेषां कृते भृगुस्थानानि निरमुः । 17.9
अपरं सर्वेषाम् उच्चपर्व्वतानां शृङ्गेषु सर्वेषां हरिद्वर्णवृक्षाणाम् अधः प्रतिमा व्यस्थापयन् चैत्यवृक्षांश्चारोपयन्। 17.10
अपरं ये भिन्नजातीयाः परमेश्वरेण तेषां सम्मुखाद् दवयाञ्चक्रिरे त इव सर्वेषु भृगुस्थानेषु धूपान् अज्वालयन् परमेश्वरं क्रोधयितुं कलुषाण्यकुर्व्वंश्च । 17.11
अपरं परमेश्वरो यदधि कथितवान् एतादृशं कर्म्म युष्माभि र्न कर्त्तव्यमिति तदेवार्थतः प्रतिमापूजाम् अकुर्व्वन्। 17.12
तथापि परमेश्वरः सर्वै र्भविष्यद्वादिभि र्दर्शकैरिस्रायेलीयान् यिहूदीयांश्च लोकान् आदेशमेनं ज्ञापितवान् यूयं स्वेषां पातकमार्गेभ्यः परावर्त्तध्वम् च युष्माकं पिटलोकान् यां व्यवस्थाम् आदिष्टवान् मम दासानां भविष्यद्वादिनां हस्ते र्युष्माकं सन्निधिञ्च यां शिक्षां प्रेषितवान् तदनुसारेण मदाज्ञा विधींश्च पालयतेति । 17.13
किन्तु ते तद् वाक्यं ग्रहीतुं मतिमकृत्वा स्वीयप्रभो परमेश्वरे प्रत्ययवर्ज्जिताः पूर्व्वपुरुषा इव स्वेषां ग्रीवा दृढा अकुर्व्वन् । 17.14
ते तस्य विधीन् तेषां पिटलोकान् प्रति स्थापितं तस्य नियमं तेभ्यो दत्तानि प्रमाणवाक्यानि चावज्ञायासारमूर्तीनाम् अनुगामिनोऽभवन् किञ्च हतबुद्धयो भूत्वा येषाम् अनुवर्त्तनात् ते परमेश्वरेण निवारितास्तेषां चतुर्दिक्स्थानाम् अन्यजातीयानामेवानुगामिनोऽभवन् । 17.15
ते स्वेषां प्रभोः परमेश्वरस्य सर्व्वा आज्ञा लङ्घित्वा स्वेषां कृते निषिक्तौ द्वौ वत्सौ निरमुञ्चंश्चैत्यवृक्षान् व्यस्थापयन् गगनीयन्योतिर्गणान् अपूजयन् बालम् असेवन्त च । 17.16
अपरं स्वेषां पुत्रान् पुत्रीश्च वह्निं प्रावेशयन् गणकत्वं मायावित्वञ्च समाचरन् परमेश्वरस्य साक्षात् कुत्सिताचारं कर्तुं तं क्रोधयितुञ्च स्वेषां विक्रयम् अकुर्व्वत च । 17.17
एतत्कारणात् परमेश्वर इस्रायेलवंशान् प्रति भृशं क्रुद्धा निजसमक्षात् तान् दवयामास केवलं यिहूदावंशं विना नान्यः कोऽपि वंशोऽवशिशिषे । 17.18
अपरं यिहूदावंशीया लोका अपि निजप्रभोः परमेश्वरस्याज्ञा नापालयन् इस्रायेलीयलोकै र्निर्णीता विधयस्तैरप्यनुजग्मिरे। 17.19
अतः परमेश्वरः कृत्स्नम् इस्रायेलीयवंशं विहाय लोकान् क्लेशयामास यावच्च निजसमक्षात् न दवयामास तावत् तान् नाशकानां हस्तेषु समर्पयामास च । 17.20
स एव दायूदो वंशाद् इस्रायेलीयलोकान् प्रचिच्छेद, ते च निवाटस्य पुत्रं यारवियामं राजानं चक्रुः स यारवियामश्च परमेश्वरस्य सेवात इस्रायेलीयलोकान् निवर्त्य तान् महापापेन कलुषितान् अकरोत् । 17.21
यतो यारवियामो यानि पापानि कृतवान् इस्रायेलीयलोकास्तान्येवाचेरुस्तदनुगमनान्न निववृतिरे । 17.22
अतो हेतोः परमेश्वरो निजसेवकानां भविष्यद्वादिनां वदनै र्यद्यत् कथयामास, तदनुसाराद् यवशेषम् इस्रायेलीयवंशं निजसम्मुखाद् दवयामास । इत्थम् इस्रायेलीयवंशा निजदेशाद् अशूरदेशं नीता अद्यापि तस्मिन् स्थाने प्रवसन्ति । 17.23
अनन्तरम् अश्रूीयराजो बाबिलात् कूथातो ऽव्वातो हमातात् सिफर्वयिमाच्च लोकान् आनीयेस्रायेलो विनिमयेन शोमिरोणदेशस्यनगरेषु वासयाञ्चकार ततस्ते शोमिरोणम् अधिकृत्य तत्रत्येषु नगरेषु वसतिं चक्रवांसः । 17.24
तत्र स्थाने तेषां वासारम्भसमये ते परमेश्वरात् न बिभयाञ्चक्रुरेतत्कारणात् परमेश्वरस्तेषां मध्यं सिंहान् प्राहिणोत् ते च तेषां कतिपयलोकान् विनाशयितुम् आरेभिरे । 17.25
अतो लोका अश्रूीयराजं बभाषिरे त्वं यान् जातीयान् देशान्तरीकृत्य शोमिरोणदेशस्यनगरेषु निवासितवान् ते तद्देशीयदेवस्य धर्म्ममतं न जानन्त्येतत्कारणात् स तेषां मध्यं केशरिणः प्रहितवान् अपरं पश्य तद्देशीयदेवस्य धर्म्ममतस्यानवगतत्वात् ते केशरिभि र्विनाश्यन्ते । 17.26
अनन्तरम् अश्रूीयराज इत्याज्ञापयामास यूयं तस्मात् स्थानाद् यान् याजकान् आनीतवन्तस्तेषाम् एकं जनं तं देशं प्रेषयत लोकास्तस्य समीपं गत्वा वसन्तु स च तान् तद्देशीयदेवस्य धर्म्ममतम् आदिशतु । 17.27
ततः शोमिरोणात् तैः प्रवासितानां याजकानां जन एको गत्वा वैथेले न्यवसत्, अपरं येन प्रकारेण परमेश्वरः सेवितव्यस्तत् तान् आदिशत् । 17.28
तथाप्येकैकस्या जाते र्लोकाः स्वं स्वं देवं निर्म्ममिरे ते नानाजातीयाः शोमिरोणीया लोका येषु नगरेषु न्यवसन् तन्मध्ये भृगुस्थानीयमन्दिराणि निर्मीय तत्रैकैकस्या जाते र्देवान् स्थापयाञ्चक्रिरे । 17.29
इत्थं बाबिलीया लोकाः सुक्कोद्विनोतं कूथीयलोका नेर्गलं हमातीयलोका अशिमम् अव्बीयाञ्च निभसं तर्त्तकञ्च निर्म्मिमिरे । 17.30
सिफर्व्वायासाद्रम्मेलकानम्मेलकावितिनामानौ सिफर्व्वीयदेवावुद्दिश्य निजबालकान् अग्निना दाहयाञ्चक्रुः । 17.31
ते परमेश्वरम् असेवन्त नीचलोकानां मध्यात् स्वेषां कृते भृगुस्थानीयमन्दिरेषु यज्ञकारिणो याजकान् वव्रिरे च । 17.32
ते यथा परमेश्वरम् असेवन्त तथा यस्माद् यस्मात् देशाद् आनीयन्त तेषां धर्म्ममतानुसारेण स्वं स्वं देवगणमप्यसेवन्त । 17.33
तेऽद्यापि पूर्व्वकालीयाचारवद् आचरन्ति परमेश्वरात् न बिभ्यति तस्य विधिव्यवस्थानुसारेणार्थतः परमेश्वरो यस्य नामेस्रायेलं चकार तस्य याकूबो वंशं याम् आज्ञां व्यवस्थाञ्चादिष्टवान् तदनुसारेण नाचरन्ति । 17.34
यतः परमेश्वरस्तदंशीयैः समं नियमं विधाय तान् इत्याज्ञापितवान् यूयम् इतरदेवेभ्यो न बिभीत तान् न प्रणमत तान् न सेवध्वं तेभ्यो बलीन् न दत्त । 17.35
किन्तु यः परमेश्वरो महापराक्रमेण विस्तीर्णबाहुना च मिसरदेशाद् युष्मान् आनीतवान् तस्माद् बिभीत तं प्रणमत तस्मै बलीन् दत्त च । 17.36
अपरं स युष्माकं कृते यान् विधीन् राजनीतीश्च यां व्यवस्थाम् आज्ञाञ्च लेखयितवान् यूयं मनो निधाय तदनुसारेण सर्व्वदाचरत नेतरदेवगणाद् बिभीत । 17.37
मया युष्माभिः समं यो नियमोऽकारि तं न विस्मरत नेतरदेवगणाद् बिभीत । 17.38
स्वेषां प्रभोः परमेश्वरादेव बिभीत तेन स सकलरिपूणां हस्ताद् युष्मान् उद्धारयिष्यति । 17.39
किन्तु ते तानि वाक्यान्यगृहीत्वा स्वेषां पूर्व्वीयाचारवद् आचारम् अकुर्व्वन् । 17.40
इत्थं ते भिन्नजातीया लोकाः परमेश्वराद् भेतुं स्वेषां निषिक्ताः प्रतिमा अपि सेवितुञ्चोपचक्रमिरे तेषां पुत्राः पौत्राश्च स्वेषां पूर्व्वपुरुषाणाम् आचारमिवाद्याप्याचारं कुर्व्वन्ति । 17.41
एलाहपुत्त्रस्येस्रायेलीयनरपते र्होशेयस्य तृतीये राजत्ववत्सरे यिहूदाया आहसस्य नृपतेः पुत्रो हिष्कीयो राजा बभूव । 18.1
स पञ्चविंशतिवत्सरवयस्कः सन् राजत्वं कर्तुमारभ्योनत्रिंशद्वत्सरान् यावद् यिरूशालमे राजत्वं चकार सिखरियस्य दुहितावी तस्य जनन्यासीत् । 18.2
स निजपूर्व्वपुरुषो दायूदिव परमेश्वरस्य साक्षात् सदाचारं चकार । 18.3
स भृगुस्थानान्युदच्छिनत् प्रतिमा अभनक् चैत्यतरुञ्चाच्छिनत् अपरं मूसा यं पित्तलमयं सर्पं निर्मितवान् तमपि बभञ्ज यत इस्रायेलवंशास्तत्कालपर्य्यन्तं तमुद्दिश्य धूमान् अज्वालयन् अपरं स तस्य नाम निहुष्ठन् (पित्तलखण्डमिति) चकार । 18.4
स इस्रायेलः प्रभो परमेश्वरे ऽविश्वसत् यिहूदाया भूपतीनां मध्ये तत्पूर्वं परतो वा तस्य समानः कोऽपि नासीत् । 18.5
स परमेश्वर आसक्तो बभूव तस्य पश्चाद्गमनात् न पराववृते किञ्च परमेश्वरो मूससं यद्यद् आज्ञापयत् तत् पालयाञ्चकार । 18.6
अपरं परमेश्वरस्तस्य साहाय्यं चकार स यस्मिन् कर्म्मणि प्रववृते तस्मिन् कृतार्थो बभूव । सोऽश्रूीयनरपतेरधीनत्वं विहाय तं पुन र्न सिषेवे । 18.7
अपरम् असां तस्य सीमाञ्च यावद् आरक्षकदुर्गात् प्राचीरवेष्टितनगरपर्य्यन्तं पिलेष्टीयान् पराजिग्ये । 18.8
अनन्तरं हिष्क्रियस्य नरपतेश्चतुर्थे राजत्ववत्सर एलाहपुत्त्रस्येस्रायेलीयनरपते र्होशेयस्य सप्तमे राजत्ववत्सरेऽश्रूीयः शल्मनेषरो राजा शोमिरोणस्य विरुद्धम् आगत्य तद् अवरुरोध, 18.9
वत्सरत्रयात् परं तद् वशीचकार च । राज्ञो हिष्क्रियस्य षष्ठे राजत्ववत्सरेऽर्थत इस्रायेलीयराजस्य होशेयस्य नवमे राजत्ववत्सरे शोमिरोणं पराजिग्ये। 18.10
अपरम् अश्रूीयराज इस्रायेलीयान् प्रवासयन् अश्रूरदेशं नीत्वा हलहे गोषणदेशस्थस्य हावरनदस्य तीरे मादीयानां नगरेषु च स्थापयाञ्चकार । 18.11
यतस्ते स्वप्रभोः परमेश्वरस्य वचनं न गृहीतवन्तस्तस्य नियमं परमेश्वरदासस्य मूससः सर्व्वम् आदेशञ्च लङ्घितवन्तस्तं ग्रहीतुं पालयितुं वा नाङ्गीकृतवन्तश्च । 18.12
अनन्तरं हिष्क्रियराजस्य चतुर्दशे राजत्ववत्सरेऽश्रीयः सन्हेरिबो राजा यिहूदायाः प्राचीरवेष्टितानां सर्व्वनगराणां विरुद्धम् आगत्य तानि वशीचकार । 18.13
ततो यिहूदाया हिष्क्रियो राजा लाखीशनगरे ऽश्रूरीयनरपतेः समीपं दूतं प्रहित्य कथयामास, अहम् अपराधं कृतवान् त्वं मम समीपात् परावृत्य गच्छ त्वं मयि यं भारम् अर्पयिष्यसि तमहं सहिष्ये । 18.14
अतोऽश्ररीयो राजा यिहूदाया हिष्क्रियनरपते र्दण्डायें शतत्रयकिक्करपरिमितं रजतं त्रिंशत्किक्करपरिमितं सुवर्णञ्च निरूपयामास । 18.15
अतो हिष्क्रियः परमेश्वरस्य मन्दिरे राजगृहस्य भाण्डागारेषु च विद्यमानानि सकलरजतानि तस्मै ददिवान् । यिहूदाया राजा हिष्क्रियः परमेश्वरीयमन्दिरस्य द्वारस्य ये कपाटे यौ स्तम्भौ च स्वर्णेन मण्डितवान् तेषामपि सुवर्णं तत्काले हिष्क्रियेन कृत्तान्यश्रूरीयराजाय दत्तानि च । 18.16
अनन्तरम् अश्रूीयो राजा बहुभिः सैन्यसामन्तैः सार्द्धं तर्त्तनं रब्सारीषं रब्शाकिञ्च लाखीशनगराद् यिरूशालमे हिष्कियस्य नृपस्य समीपं प्रेषयामास; ते तु प्रस्थाय यिरूशालमं जग्मस्तत्रोपस्थाय चोर्द्धस्थितायाः पुष्करिण्याः प्रणाल्यां रजकक्षेत्रस्य मार्गे ऽवस्थितवन्तः । 18.17
ततो राजानं तैराहूते हिल्कियस्य पुत्र इलियाकीमनामा राजगृहाध्यक्षः शिब्नो लेखक आसाफस्य पुत्रो योयाहनामा पुरावृत्तरचकश्च तान् साक्षात् कर्तुं बहि र्जग्मुः । 18.18
ततो रब्शाकिस्तान् जगाद, यूयं हिष्क्रियम् इमां कथां भाषध्वम्, अश्रूीयो भूपति र्महाराजः कथयति, त्वं यं विश्वासं करोषि स कीदृशो विश्वासः? 18.19
संग्रामाय मम मन्त्रणा बलञ्चास्त इति त्वं कथयसि, किन्तु तत् शब्दमात्रं । तस्मात् त्वं कस्मिन् विश्वस्य मदीयाधीनतां त्यक्तवान् असि? 18.20
पश्य त्वं तस्यां भग्ननलरूपायां यष्ट्याम् अर्थात् मिसरि विश्वसिषि; किन्तु यः कश्चित् ताम् आलम्बते तस्य हस्तस्तया विद्धः क्षतयुक्तश्च भवति, स्वीयशरणागतान् सर्व्वान् प्रति मिस्रीयः फिरीन् राजा तादृशः । 18.21
यूयं यदि मां वदथ वयं स्वप्रभो परमेश्वरे विश्वसिमस्तर्हि यस्य प्रांशुस्थानानि वेदीश्च दवयित्वा हिष्क्रियो यिहूदीयान् यिरूशालमनिवासिनश्च मनुष्यान् भाषितवान् यूयं केवलम् अत्र यिरूशालम एतस्या वेद्याः सम्मुखे भजध्वं स किम् एष नहि? 18.22
इदानीं त्वं मम प्रभुनाश्रूीयराजेन सह पणं कुरु; त्वं यद्यारोहिलोकान् प्राप्तुं शक्नुयास्तर्हि द्वे सहस्रे हयानहं तुभ्यं दास्यामि । 18.23
तस्मिन् असाध्ये सति मम प्रभोरतिक्षुद्राणां भृत्यानां मध्य एकं सेनापतिमपि कथं जेष्यसि? किन्तु त्वं रथानां हयानाञ्च कृते मिसरि विश्वसिषि । 18.24
परमेश्वरीयाज्ञां विना स्थानमिदम् उच्छेत्तुम् किमहम् इदानीमागमं? त्वं तं देशं गत्वा विनाशयेति परमेश्वरेणैवाहम् आज्ञापितः । 18.25
तत इलियाकीमः शिब्नो योयाहश्च रब्शाकये कथयामासुः, प्रार्थयामहे वयम्, अरामीयभाषया निजदासान् सम्भाषतां यतो वयं तां बुध्यामहे; प्राचीरोपरिस्थितानां लोकानां कर्णगोचरे ऽस्मान् यिहूदिभाषया न सम्भाषतां । 18.26
रब्शाकिस्तान् प्रत्युवाच, मम प्रभुः किम् एतद्वाक्यकथनार्थं केवलं तव राजानं त्वाञ्च प्रति मां प्रेषितवान्? अमी ये लोका युष्माभिः सार्द्धं स्वां स्वां विष्ठां भोक्तुं स्वं स्वं मूत्रं पातुश्च प्राचीरोपविष्टाः सन्ति तेषां सर्व्वेषामपि सन्निधिं किमहं न प्रेरितः? 18.27
तदनन्तरं रब्शाकिरुत्तिष्ठन् उच्चै र्यिहूदिभाषया वदितुम् आरब्धवान्, स जगाद, यूयं महाराजस्यार्थाद् अश्रूीयस्य नृपतेः कथां शृणुत । 18.28
महाराजः कथितवान्, हिष्क्रियो युष्मान् न प्रवञ्चयतु; यतो मम कराद् युष्मान् रक्षितुं स न शक्नोति । 18.29
तथा परमेश्वरो ऽस्मान् अवश्यम् उद्धरिष्यति नगरमिदं कदापि नाश्रूीयस्य राज्ञो हस्ते समर्पयिष्यत इति कथयित्वा हिष्क्रियो युष्मान् परमेश्वरे न विश्वासयतु । 18.30
हिष्क्रियस्य कथां मा शृणुत, यतोऽश्रूीयो राजा कथितवान्, यूयं मया सन्धाय मदन्तिकमायात यावद् अहम् आगत्य युष्मद्देशवत् शस्यं द्राक्षारसो भक्ष्यं द्राक्षाक्षेत्रं तैलदजितवृक्षं मधु चैतै र्युक्तं कमपि देशं युष्मान् न नयामि तावद् युष्माकम् एकैको जनः स्वानि स्वानि द्राक्षाफलान्युडुम्बरफलानि च भक्षतु स्वस्वपुष्करिण्या जलञ्च पिबतु तथा कृते यूयं जीविष्यथ न मरिष्यथ । 18.31
परमेश्वरोऽस्मान् उद्धरिष्यतीति वाक्येन हिष्क्रियो युष्मान् न वञ्चयतु । 18.32
अन्यदेशीयानां देवा अश्रूीयस्य नृपते र्हस्तात् किं स्वं स्वं देशम् अरक्षन्? 18.33
हमातार्यदीया देवाः कुत्र? सिफर्व्वयिमदेशीया हेनादेशीया अव्वादेशीयाश्च देवाः कुत्र? देवाः किं मदीयहस्तात् शोमिरोणम् अरक्षन्? 18.34
यद्येतेषां देशानां देवानां मध्ये कोपि मम हस्तात् स्वदेशं रक्षितुं नाशक्नोत् तर्हि यिहोवा मम हस्तात् किं यिरूशालमं मोचयिष्यति? 18.35
किन्तु लोका निरुत्तराः सन्तो ऽतिष्ठन् एकस्या अपि वाचः प्रत्युत्तरं नोक्तवन्तः यतस्तमुत्तरं मा ब्रूतेति ते राज्ञा प्रागाज्ञापिताः। 18.36
अनन्तरं हिल्कियस्य पुत्र इलियाकीमो राजगृहाधिपतिः शिब्नो लेखक आसाफस्य पुत्रो योयाह इतिहासरचयिता च स्ववस्त्राणि छित्त्वा हिष्क्रियस्य समीपम् आगत्य रब्शाके वाक्यानि तं ज्ञापयामासुः । 18.37
राजा हिष्क्रियस्तानि वाक्यानि श्रुत्वा निजवस्त्राणि छित्त्वा शाणवसनं परिधाय च परमेश्वरस्य मन्दिरं जगाम । 19.1
अपरं परिहितशाणवसनान् राजगृहाधिपम् इलियाकीमं शिवनं लेखकं प्राचीनयाजकांश्चामोषस्य पुत्रस्य भविष्यद्वक्तु र्यिशायियस्य समीपं प्रेषयामास । 19.2
ततस्ते तं जगदुः हिष्क्रियोऽकथयत्, अद्यतनं दिनं क्लेशभर्त्सनापमानानां दिनं, यतो बालकप्रसवस्य समय उपस्थितः किन्तु प्रसवाय शक्ति र्नास्ति । 19.3
रब्शाकेः प्रभुरशूरीयो नृपतिरमरस्येश्वरस्य निन्दार्थं यं रब्शाकिं प्रेषितवान् तस्य वाक्यानि तव प्रभुना परमेश्वरेण श्रूयन्तां तव प्रभुः परमेशस्तानि श्रुत्वा समुचितं फलं तस्मै ददातु; अतएव त्वम् अवशिष्टलोकानां मङ्गलं प्रार्थयस्व । 19.4
इत्थं हिष्क्रियस्य नृपस्य दासगणे यिशायियस्य समीपमुपस्थिते सति यिशायियस्तान् अवदत्, युष्माकं स्वामिनं वदत, परमेश्वरो ऽकथयत्, त्वं यानि वचांस्यश्रौषी र्यैरश्रूीयस्य राज्ञो दासा माम् अनिन्दन् तेभ्यो मा भैषीः । 19.5
पश्य मया तन्मध्यम् एक आत्मा प्रवेशयिष्यते, स काञ्चित् वार्त्तां श्रुत्वा स्वं देशं परावृत्य यास्यति ततोऽहं तं स्वदेशे खड्गेन नाशयिष्यामि । 19.7
ततः परम् अशूरीयो राजा लाखीशनगराद् प्रस्थितवान् इति वार्त्तां निशम्य रब्शाकिः परावृत्य लिब्नानगरम् अवरुन्धता तेन राज्ञा सार्द्धं मिलितवान् । 19.8
तदानीं कूशदेशीयो राजा तिर्हकस्त्वया सह संग्रामयितुम् आगमिष्यति वार्त्तामेतां स श्रुतवान्, ततः स पुन र्हिष्कियस्य समीपं दूतान् प्रहित्य कथितवान्, 19.9
यूयं यिहूदीयं हिष्क्रियं नृपं वदत, यिरूशालमम् अशूरीयराजस्य करे न समर्पयिष्यत इति वाचा तव विश्वासभूमिररीश्वरस्त्वां न वञ्चयतु । 19.10
पश्य सर्व्वदेशानां विनाशायाश्रूीयराजै र्यद्यद् अकारि तत् त्वं श्रुतवान् अतस्त्वं कथम् उद्धरिष्यसे? 19.11
मम पूर्व्वपुरुषै र्विनाशिवानां गोषणहारणरेत्सफदेशीयानां तिलसरनिवासिनाम् एदनवंशीयानां देवाः किं तान् उद्धरन्? 19.12
हमातस्य राजा कुत्र? अर्पदस्य राजा च कुत्र? सिफर्व्वयिमनगरस्य हेनाया अव्वयाश्च राजानो वा क्व? 19.13
ततो हिष्क्रियो दूतानां हस्तात् तत् पत्रं नीत्वा पपाठ; पश्चात् परमेश्वरस्य मन्दिरं गत्वा परमेश्वरस्य सम्मुखे तद् विस्तारयामास । 19.14
तदा हिष्क्रियः परमेश्वराय प्रार्थनामेतां न्यवेदयत्, हे किरूवयो र्मध्यवासिन् इस्रायेल ईश्वर यिहोवाः केवलस्त्वमेव पृथिव्याः सर्व्वराज्यानामीश्वरः, स्वर्गः पृथिवी च त्वया सहजाते । 19.15
हे परमेश्वर कर्णं निधाय शृणु, हे परमेश्वर स्वचक्षुषी उन्मील्यावलोकय । अमरेश्वरस्य निन्दार्थं सन्हेरीबेन या याः कथाः प्रहितास्ताः शृणु। 19.16
हे परमेश्वर, सत्यम् अश्रूीया राजानः सर्व्वजातीयान् तेषां देशांश्च व्यनाशयन् तेषां देवांश्चाग्नौ न्यक्षिपन् यतस्ते नेश्वराः किन्तु मानुषाणां हस्तकृतानि काष्ठमयानि प्रस्तरमयाणि च वस्तूनि, तस्मात् ते तान् नाशितवन्तः । 19.17
हे अस्माकं प्रभो परमेश्वर साम्प्रतं त्वं तस्य हस्ताद् अस्मान् उद्धर, तेन हे यिहोवास्त्वमेवेश्वरोऽसीति पृथिव्याः सर्व्वराष्ट्रीया जना ज्ञास्यन्ति । 19.19
ततः परम् आमोषस्य पुत्रो यिशायियो हिष्क्रियं प्रति कथामेतां प्रेषयामास; इस्रायेलः प्रभुः परमेश्वर इमां कथां कथयति, त्वम् अश्रूीयं सन्हेरीबं नृपतिमधि मह्यं यन् न्यवेदयस्तन्मयाश्रवि । 19.20
तदधि परमेश्वरः कथामेतां कथयति । सियोनाख्या तु कन्या त्वां संविहस्यावमन्यते । तव पश्चाद् यिरूशालम्दुहिता लाडयेत् शिरः । 19.21
त्वं कस्य निन्दनं कस्य वापमानं विधत्तवान् । उच्चशब्दोर्द्धदृष्टी चाकरोः कस्य विरुद्धतः । इस्रायेल्धर्म्मरूपो यः किं तदीयविरुद्धतः । 19.22
निजे दूतैः परेशं त्वं निन्दित्वेति वचो ऽवदः । शिलोच्चयस्य शृङ्गाणि प्रभूतस्यन्दनैरहं । अर्थात् पार्श्वे लिबानोनः समुपाश्लषवानहम् । तदीयानेरसान् वृक्षान् उन्नतान्घ्नवानहं । अच्छिद्यन्तोत्तमास्तस्य देवदारुद्रुमा मया । तदीयोच्चतमं स्थानं चोत्तमं काननं गतं । 19.23
अहं निखन्य दुष्प्राप्यं कीलालं परिपीतवान् । प्राचीरवेष्ठितानाञ्च नगराणां जलाशयान् । सर्व्वान् पादतलैः स्वकीयैः संशुष्कीकृतवानपि । 19.24
अपरं किं त्वया नैव प्रसमाकर्णितं त्विदं! जीर्णराशीकरिष्यन्ते दृढपूर्य्यस्त्वया किल । मया पुरा यदेतद्धि समकारि निरूपणं । निश्चितञ्च मया यत् प्राक् तत् सिद्धिमधुना गतं । 19.25
अतस्तेषां प्रजा भीतिं दौर्बल्यञ्च जग्मुर्गताः । क्षेत्रशस्यं तृणं नव्यं गृहोपरि तृणं यथा । अपक्वशुष्कशस्यं वा प्राभवन् हि तथैव ते । 19.26
किन्तूपवेशनं यत् ते बहिर्गमनमेव च । अभ्यन्तरायागमनं मद्विरुद्धश्च कोपनं । एतानि सर्व्वकर्म्माणि संपरिज्ञातवानहं । 19.27
मद्विरुद्धं त्वदीयो यो क्रोधद्दीपौ प्रकाशितौ। एतावप्युपतस्याते मदीयं कर्णकोटरं । अतएव प्रदास्यामि नासायां वडिशं तव । खलीनं संप्रदास्यामि त्वदीयवदने निजं । त्वां परावर्त्तयिष्यामि त्वदागमनवर्त्मना । 19.28
हे हिष्किय त्वदीयार्थं चिह्नमेतद् भविष्यति । एतस्मिन् वत्सरे यत्तु शस्यमुत्पद्यते स्वयं । द्वितीयवत्सरे तस्माद् यद् भविष्यति शस्यकं । तच्च वर्षद्वयं यावद् युष्माभिः परिभोक्ष्यते । तृतीये वत्सरे शस्यम् उप्तं कर्त्तिष्यते पुनः । द्राक्षाक्षेत्रञ्च कृत्वा तत्फलं भक्षिष्यते पुनः । 19.29
रक्षिता अवशिष्ठाच्च यिहूदावंशमानवाः । तत्स्वरूपञ्च यन्मूलं तदधो वृद्धिमेष्यति । उपरिष्टात् तदीयानि फलिष्यन्ति फलानि च । 19.30
यद् यिरूशालमात् शेषाः सियोनाख्यशिलोच्चयात् । रक्षिता मानवा ये ते भविष्यन्ति बहिर्गताः । सैन्याध्यक्षपरेशस्य सोद्योगात् तच्च सेत्स्यति । 19.31
अतोऽश्रूीयराजाय परेशः कथयेदिति । स एतस्मिन् पुरे नैव करिष्यति प्रवेशनं । नाच क्षेप्स्यति बाणं नो फलकं दर्शयिष्यति । तथा विरुद्धमेतस्य स्तूपं न योजयिष्यति । 19.32
परेशः कथयेद् येन पथा स समुपागतः । तेनैव च परावृत्य पुनः परिगमिष्यति । एतस्मिन् नगरे तेन प्रवेशो न करिष्यते । 19.33
स्वकृतेऽहं स्वदासस्य दायूदोऽपि कृते तथा । वेष्टनं नगरस्यास्य करिष्यामि च रक्षणं ॥ 19.34
तस्यां रात्रौ परमेश्वरस्य दूतोऽश्रूरीयाणां शिविरं गत्वा तेषां पञ्चाशीतिसहस्राधिकलां लोकान् व्यनाशयत्; ततोऽवशिष्टा लोकाः प्रत्यूष उत्थाय तान् सकलान् मृतानपश्यन् । 19.35
अतएवाश्ररीयो राजा सन्हेरीबः प्रस्थाय निनिवीनगरं प्रत्यागत्य न्यवसत् । 19.36
पश्चात् स निस्रोकनाम्न इष्टदेवस्य मन्दिरे पूजयति तदानीम् अद्रम्मेलकशरेत्सरनामकौ तदीयपुत्रौ खड्गाभ्यां तं नाशयित्वारारटदेशं प्रति पलायेतां; तत एसर्हद्दाननामा तस्यान्यः पुत्रस्तस्य पदे राजा बभूव । 19.37
तदानीं हिष्कियस्य मारके व्याधौ जात आमोषस्य पुत्रो यिशायियो भविष्यद्वक्ता तमुपागत्य कथयामास, परमेश्वरः कथयति, त्वं स्वपरिवारायादेशं विधत्स्व, यतस्त्वं मरिष्यसि न जीविष्यसि । 20.1
ततो हिष्क्रियो भित्तेः सम्मुखीभूय परमेश्वरं प्रति संप्रार्थ्य कथयामास, हे परमेश्वर, विनयेऽहं सत्यतया सरलान्तःकरणेन च त्वत्समक्षं यादृशमहमाचरं, तव दृष्टौ यादृशं सत्कर्म्माकरवं, तत् स्मर, ततो हिष्क्रियो ऽतीव क्रन्दितुमारेभे । 20.2
तदा यिशायियस्य मध्यप्राङ्गण उपस्थितेः प्राक् परमेश्वरस्य वाक्यमिदं तमुपतस्थौ, 20.4
त्वं परावृत्य गत्वा हिष्क्रियं वद, तव पूर्व्वपुरुषस्य दायूदः प्रभुः परमेश्वर इति कथयति, मया तव प्रार्थनम् अश्रावि तव नेत्राम्बु चादर्शि पश्याहं त्वां निरामयं करिष्यामि तृतीये दिवसे त्वं परमेश्वरस्य मन्दिरं व्रजिष्यसि । 20.5
अहं तवायुः पञ्चदश वत्सरान् वर्द्धयिष्यामि किञ्चाश्रूीयराजस्य हस्तात् त्वाम् एतन्नगरश्च रक्षिष्यामि मत्कृते निजदासस्य दायूदः कृते चाहं नगरस्येतस्य फलकस्वरूपो भविष्यामि । 20.6
अनन्तरं यिशायियो जगाद यूयम् उडुम्बरफलानां पूपमेकमानयत ततो लोकैरानीय विस्फोटकोपरि तस्मिन् निहिते स स्वस्थो बभूव । 20.7
तस्मिन् काले हिष्क्रियो यिशायियम् आचष्ट परमेश्वरेण स्वस्थीकृतोऽहं तृतीये दिवसे परमेश्वरस्य मन्दिरं यास्याम्येतस्य किं चिह्नं? 20.8
ततो यिशायियेन भाषितं, परमेश्वरेण स्वोक्तं वचनं सफलं कारिष्यते तस्येदं चिह्नं परमेश्वरात् त्वं प्राप्स्यसि, कालबोधकयन्त्रे छाया दशांशान् यावद् अग्रगामिनी वा दशांशान् यावत् पश्चाद्गामिनी भविष्यति । 20.9
हिष्क्रियेनोदितं छाया यद् दशांशान् यावद् अग्रगामिनी भवतीति क्षुद्रं कार्य्यं, किन्तु छाया दशांशान् यावत् परावर्त्ततां । 20.11
अनन्तरं भविष्यद्वादिना यिशायियेन परमेश्वरमुद्दिश्य प्रार्थनायां कृतायाम् आहसस्य कालबोधकयन्त्रे छाया यावन्तोंशान् अगच्छत् स तेषां दशांशान् यावत् तां परावर्त्तयामास । 20.11
तस्मिन् काले वलदनस्य पुत्रो मिरोदकवलदकनामा बाबिलीयो राजा हिष्क्रियस्य पीडाया वार्त्तां श्रुत्वा दूतैस्तस्य समीपं पत्राण्युपायनञ्च प्रेषयामास । 20.12
ततो हिष्क्रियस्तान् साक्षात्कृत्य निजभाण्डागाराणि रजतसुवर्णानि सुगन्धिद्रव्याणि बहुमूल्यतैलानि निजास्त्रागाराणि स्वकोषेषु स्थितानि सकलवस्तूनि च दर्शयामास । हिष्क्रियेन तान् न दर्शितं यत् तादृशं किमपि वस्तु तस्य निवेशने कृत्स्ने राष्ट्रे च नासीत् । 20.13
अनन्तरं भविष्यद्वादी यिशायियो नरपतिं हिष्क्रियम् उपागत्य पप्रच्छ ते मनुजाः किमगदन्? ते च कस्मात् स्थानात् तव समीपम् आगच्छन्? 20.14
ततो हिष्क्रियो गदितवान् एते दूरदेशाद् बाबिलाद् आगच्छन् । स पप्रच्छ एते तव निवेशने किं किम् अपश्यन्? हिष्क्रियो जगाद मम निवेशने यद्यद् आस्ते तत् सर्वं ते दृष्टवन्तः । अहं तान् यन्न दर्शितवान् तादृशं किमपि द्रव्यं मम कोषमध्ये न विद्यते । 20.15
अनन्तरं यिशायियो हिष्क्रियम् अब्रवीत्, परमेश्वरस्य वचो निशामय । 20.16
पश्य तव पूर्व्वपुरुषैः आदिभिरद्य यावत् सञ्चितं यद्यत् तव निवेशने विद्यते तत् सर्व्वं यस्मिन् काले बाबिलनगरं नेष्यते तादृशः समय उपस्थास्यति तस्य किञ्चिदप्यवशिष्टं न स्थास्यति परमेश्वर इति वचनं ब्रवीति । 20.17
अपरं तवोत्पन्नसन्तानानां मध्यात् कतिपया नीता बाबिलीयराजस्य निवेशने छिन्नपुंस्त्वाः सन्तः स्थास्यन्ति । 20.18
ततो हिष्क्रियो यिशायियं जगाद त्वं परमेश्वरस्य यद् वचो भाषितवान् तद् उत्तमं । अपरं गदितवान् मम राजत्वसमये मङ्गलं सत्यता च भविष्यति । 20.19
एतस्य हिष्क्रियस्यावशिष्टं चरित्रं विक्रमश्च तेन पुष्करिणीं प्रणालीञ्च कृत्वा नगराय तोयानयनञ्चैतानि सर्व्वाणि यिहूदादेशीयभूपतीनां पुरावृत्तपुस्तके लिखितानि किं न विद्यन्ते? 20.20
अनन्तरं हिष्क्रिये निजपिटलोकवत् महानिद्रां गते तस्य सुतो मिनशिस्तस्य पदे राजा बभूव । 20.21
मिनशि र्द्वादशवत्सरवयस्कः सन् राजत्वं कर्तुम् आरभ्य पञ्चपञ्चाशद् वत्सरान् यिरूशालमे राजत्वं चकार हिप्सीवा च तस्य प्रसूरासीत् । 21.1
परमेश्वर इस्रायेलवंशानां सम्मुखाद् यान् भिन्नजातीयान् दवयाञ्चकार तेषां घृणार्हाचारसमं कुत्सिताचारं स परमेश्वरस्य साक्षात् चकार । 21.2
तस्य जनको हिष्क्रियो यानि भृगुस्थानानि विनाशितवान् स तानि पुनरपि निर्म्मोपयाञ्चकार, अपरम् इस्रायेलीय आहाबो नरपतिरिव बालः कृते वेदीश्चैत्यवृक्षश्च स्थापयामास, आकाशीयनक्षत्रगणं प्रणनाम सिषेवे च । 21.3
अपरं मया यिरूशालमे निजनाम स्थापयिष्यत इति वाक्यं परमेश्वरो यन्मन्दिरमधि कथयामास तस्मिन् परमेश्वरीयमन्दिरे देववेदी र्निर्म्मापयाञ्चकार च । 21.4
अपरं परमेश्वरीयभवनस्य द्वयोः प्राङ्गणयोः स आकाशीयतारकाणां कृते वेदी र्निर्म्मापयाञ्चकार । 21.5
स निजपुत्रं वह्निं प्रवेशयाञ्चकार गणकत्वं मोहनञ्चाचचार भूतविदां गुणिनाञ्च कर्म्म चकार इत्थं स परमेश्वरं कोपयितुं तस्य साक्षाद् बहूनि कुत्सितकर्म्माणि चकार । 21.6
अपरं स स्वनिर्मितां चैत्यप्रतिमां मन्दिरे स्थापयामास, किन्तु तन्मन्दिरम् अधि परमेश्वरो दायूदे तदीयसुताय सुलेमने च वच इदं कथितवान्, एतस्मिन् मन्दिरे सर्व्वेषाम् इस्रायेलीयवंशानां मध्यात् मयाभिरुचिते यिरूशालमे निजं नाम नित्यं मया स्थापयिष्यते । 21.7
किञ्च मया ते यद्यद् आज्ञापितं मम दासेन मूससा च ते यत् शास्त्रम् आदिष्टास्तदनुसारेणैव कर्म्मकरणाय यदि यतन्ते तर्ह्येनं जनपदस्तेषां पूर्व्वपुरुषेभ्यो मया यत्तारि तस्य जनपदस्य मध्याद् इस्रायेलीयवंशं पदमेकमपि नापसारयिष्यामीति । 21.8
किन्तु ते तद् वाक्यं न जगृजुरपरं परमेश्वर इस्रायेलवंशस्य सम्मुखाद् या या जाती र्व्यनाशयत् ताभ्योप्यधिककुकर्म्मकरणाय मिनशिस्तान् प्रवर्त्तयामास । 21.9
अनन्तरं परमेश्वरः स्वीयदासानां भविष्यद्वादिनां वदनै र्वाचमिमां जगाद, 21.10
यिहूदाया राजा मिनशिरेतानि घृणार्हकर्म्माणि कृतवान् तस्मात् पूर्व्वं य इमोरीयलोका आसन् तेभ्योप्यधिकदुष्टाचारी जातो निजप्रतिमाभि र्यिहूदावंशमपि पापं कारितवांश्चेतिहेतोरिस्रायेलीयप्रभुः परमेश्वर इमां वाचम् आचष्टे पश्याहं यिरूशालमं यिहूदाञ्च प्रति तादृशों दुर्गतिम् आनेष्यामि यस्याः श्रवणात् सकललोकानां कर्णद्वयं सशब्दं भविष्यति । 21.11
अहं यिरूशालमस्योपरि शोमिरोणस्य सूत्रम् आहाबीयवंशस्य सूत्रलम्बनञ्च विस्तारयिष्यामि, यादृक् कश्चिन्मानवो भोजनपात्रं प्रमृज्य न्युब्जीकरोति तादृक् मया यिरूशालमं परिमार्जयिष्यते । 21.13
मया निजाधिकारस्यावशिष्टा लोकास्त्यक्ष्यन्ते रिपुहस्ते समर्पिष्यन्ते च ते निजसकलरिपुभि र्यस्य लाघ्याश्च भविष्यन्ति । 21.14
यतो मिसरदेशात् तेषां पिटलोकानां बहिरागमनदिनमारभ्याद्य यावत् ते मम साक्षात् कुत्सिताचारं कुर्व्वन्तो मां कोपयन्ति । 21.15
मिनशि र्येन निर्दोषाणां रुधिरं पातयित्वा यिरूशालमम् एकस्मात् सीम्नोऽन्यसीमानं यावद् रुधिरेण पूरयामास तदन्यत् परमेश्वरस्य साक्षात् कुत्सिताचारकरणाय स यिहूदावंशमपि पापं कारयित्वा पातकी जातः । 21.16
एतस्य मिनशेरवशिष्टं चरित्रं तस्य सर्व्वक्रिया पापाचरणञ्चैतानि सर्व्वाणि यिहूदादेशीयभूपतीनां पुरावृत्तपुस्तके लिखितानि किं न विद्यन्ते? 21.17
अनन्तरं मिनशि र्निजपिटलोकवत् महानिद्रां गत्वा निजनिवेशनस्योद्यानेऽर्थत उषस्योद्याने श्मशानं लब्धवान् ततस्तस्य सुत आमोनस्तस्य पदे राजा बभूव । 21.18
आमोनी द्वाविंशतिवत्सरवयस्कः सन् राजत्वं कर्तुम् आरभ्य यिरूशालमे द्वौ वत्सरौ राजत्वं चकार यट्‌वानिवासिनो हारूषस्य दुहिता मिश्शुलेमता तस्य प्रसूरासीत् । 21.19
तस्य जनको मिनशि र्यादृक् कृतवान् सोऽपि तादृक् परमेश्वरस्य साक्षात् कुत्सिताचारं चकार । 21.20
तस्य तातो यस्मिन् वर्त्मनि चरितवान् सोऽपि तस्मिन्नेव चचार । तस्य तातो यान् विग्रहान् पूजितवान् सोऽपि तानेव पूजयामास प्रणनाम च । 21.21
स निजपिटलोकानां प्रभुं परमेश्वरं तत्याज परमेश्वरस्य वर्त्मनि न चचार । 21.22
अनन्तरम् आमोनस्य भृत्यास्तं प्रति द्रोहं विधाय तस्य गृहे राजानं जघ्नुः । 21.23
ततो देशीयलोका राज आमोनस्य द्रोहकान् सर्व्वान् हत्वा तस्य तनयं योशियं तस्य पदे राजत्वेऽभिषिषिचिरे । 21.24
एतस्यामोनस्यावशिष्टं चरित्रं यिहूदादेशीयभूपतीनां पुरावृत्तपुस्तके किं लिखितं न विद्यते? 21.25
अपरं स उषस्योद्यानस्थिते निजश्मशाने निहितस्ततस्तस्य तनयो योशियस्तस्य पदे राजा बभूव । 21.26
योशियोऽष्टवत्सरवयस्कः सन् राजत्वं कर्तुम् आरभ्यैकत्रिंशद्वत्सरान् यिरूशालमे राजत्वं चकार बस्कतीयस्यादायाख्यस्य दुहिता यिदीदा तस्य प्रसूरासीत्। 22.1
स परमेश्वरस्य साक्षात् सत्कर्म्माणि चकार निजपूर्व्वपुरुषस्य दायूदो वर्त्मनि चचार तस्य दक्षिणं वामं वा प्रति न पराववृते । 22.2
योशियस्याष्टादशे राजत्ववत्सरे मेषुल्लमस्य पौत्रोऽत्सलियस्य पुत्रः शाफनो लेखको राज्ञा परमेश्वरस्य मन्दिरं प्रहितो वच इदम् उक्तश्च । 22.3
त्वं प्रधानयाजकस्य हिल्कियस्य समीपं व्रजित्वा परमेश्वरस्य भवनम् आनीतान्यर्थतो लोकानां करेभ्यो द्वारपालैः संगृहीतानि सर्व्वाणि रजतानि गणय । 22.4
अपरं ये परमेश्वरीयभवनाध्यक्षाः कार्य्यं साधयन्ति तेषां करेषु तानि समर्य्यन्तां, अपरं ते मन्दिरस्य जीर्णोद्धारकरणार्थं परमेश्वरीयमन्दिरस्य कर्म्मकारिणां करेषु तानि समर्पयन्तु । 22.5
अर्थतः सूत्रधारनिचायकस्थपतीनां वेतनार्थं गृहस्य जीर्णोद्धाराय काष्ठानां खनितपाषाणानाञ्च क्रयार्थञ्च तानि समर्पयन्तु । 22.6
किन्तु तेषां करेषु या मुद्राः समर्पयिष्यन्ते ता अधि तैः समं गणना न भविष्यति यतस्ते विश्वास्यत्वेन कर्म्म कुर्व्वन्ति । 22.7
अनन्तरं प्रधानयाजको हिल्कियः शाफनं लेखकं जगाद मया परमेश्वरस्य मन्दिरे व्यवस्थापुस्तकमिदं प्रापि । अनन्तरं हिल्कियेन शाफनाय तत्पुस्तके दत्ते स तत् पपाठ । 22.8
अपरं शाफनो लेखको राज्ञः समीपं समेत्य तं वार्त्तामिमां बभाषे, मन्दिरे यावत्यो मुद्रा आसन् ताः सर्व्वास्तव दासैः संगृहीताः परमेश्वरीयमन्दिरे नियुक्तानां कार्य्याध्यक्षाणां हस्तेषु समर्पयाञ्चक्रिरे । 22.9
अनन्तरं लेखकः शाफनो राजानं वच इदं ज्ञापयामास, याजको हिल्कियो मह्यं पुस्तकमिदं ददिवान्, अनन्तरं शाफनो राज्ञः साक्षात् तत् पपाठ । 22.10
तदानीं राजा तस्य व्यवस्थापुस्तकस्य वचांसि निशम्य निजवसनं चिच्छेद । 22.11
अपरं राजा याजकं हिल्कियं शाफनस्य तनयम् अहीकामं मीखायस्य तनयम् अक्बोरं लेखकं शाफनम् असायनामानं नृपते र्दासमेकञ्चेत्यादिदेश, 22.12
यूयं गत्वा मम कृते लोकानाञ्च कृत्स्नस्य यिहूदावंशस्य च निमित्तं तस्य लब्धस्य पुस्तकस्य वाचोऽधि परमेश्वरं पृच्छत यत एतस्मिन् पुस्तके यद्यल्लिखितम् आस्ते तदाचरणायास्माकं पूर्व्वपुरुषैरेतस्य पुस्तकस्य वाक्यानि न गृहीतान्येतत्कारणाद् अस्माकं विरुद्धं परमेश्वरस्य महाक्रोधः प्रज्वलितः । 22.13
अतो याजको हिल्कियोऽहीकामोऽक्बोरः शाफनोऽसायश्च वस्त्रागारस्याधिपते र्हर्हसपोत्रस्य तिक्वाहतनयस्य शल्लुमस्य भार्य्यां हुल्दां भविष्यद्वादिनीम् उपाजग्मुः सा यिरूशालमस्योपात्तशालायाम् अवसत् । अनन्तरं तां समभावन्त । 22.14
सा तु तान् आचचक्षे, इस्रायेलः प्रभुः परमेश्वर इति वाचं ब्रवीति यो मानुषो युष्मान् मम समीपं प्रैषयत् तं ब्रूत, 22.15
परमेश्वर इति वाचं निगदति पश्याहम् एतत् स्थानं तन्निवासिनश्च प्रत्यमङ्गलं अर्थतो यिहूदाया राज्ञा यत् पुस्तकम् अपाठि तत्र लिखितं सकलम् अमङ्गलं घटयिष्यामि । 22.16
यतस्ते निजनिजहस्तानां क्रियाभि र्मां कोपयितुं मां विहायेतरदेवान् उद्दिश्य धूपान् अज्वालयन् एतत्कारणाद् एतस्य स्थानस्य विरुद्धं मम क्रोधाग्निः प्रज्वलितवान् स न निर्व्वास्यते । 22.17
परमेश्वरं प्रष्टुं युष्मान् प्रेषितवान् यो यिहूदाया राजा तम् इदं वचो ब्रूत त्वं यानि वचनान्याकर्णयस्तानि अघीस्रायेलः प्रभुः परमेश्वर इति वाचं वदति, 22.18
स्थानम् एतत् तन्निवासिनश्च चमत्कारशापास्पदानि भविष्यन्तीति तेषां विरुद्धं मया यद् उक्तं तस्मिन् त्वया श्रुते त्वदीयान्तःकरणं कोमलम् अभवत् त्वञ्च परमेश्वरस्य साक्षात् नम्रोऽभवो निजवसनं छित्त्वा मम सम्मुखे ऽक्रन्दश्चैतत्कारणात् परमेश्वरः कथयति मयापि त्वदीयं वच व्याकर्णितं । 22.19
अहं तव पिटलोकैः समं त्वां संग्रहिष्यामि त्वं शान्त्या निजश्मशाने प्राविष्यसे किञ्चाहम् एतत् स्थानं यान्यमङ्गलान्यानेष्यामि तानि तव चाक्षुषाणि न भविष्यन्ति । अनन्तरं ते राजानं तां वार्त्तां जगदुः । 22.20
अनन्तरं राज्ञा प्रहिता दूता यिहूदादेशस्य यिरूशालमस्य च सर्व्वान् प्राचीनलोकान् तस्य समीपं समानिन्युः । 23.1
अनन्तरं नरपतिः परमेश्वरस्य मन्दिरं जगाम यिहूदादेशीया यिरूशालमनिवासिनश्च सर्वे लोका याजका भविष्यद्वादिनः क्षुद्रा महान्तश्च सर्वे मनुजास्तेन समं जग्मुः । अनन्तरं राजा परमेश्वरीयमन्दिरे लब्धस्य नियमपुस्तकस्य सकलवचांसि तेषां कर्णगोचरे पाठयामास । 23.2
अपरं नरपतिः स्तम्भस्यैकस्य समीपे तिष्ठन् परमेश्वरस्य साक्षात् नियमम् इमं चकार, वयं परमेश्वरम् अनुगमिष्यामः सकलमनोभिः प्राणैश्च समं तस्याज्ञाः साक्ष्यवचनानि विधींश्चाचरिष्यामोऽस्मिन् पुस्तके लिखितानि सर्व्वाणि नियमवाक्यानि पालयिष्यामश्चेति, ततः सर्व्व लोका अपि तं नियमम् अङ्गीकृतवन्तः । 23.3
अपरं बालचैत्यवृक्षस्य गगनस्यनक्षत्राणाञ्च निमित्तं निम्मितानि यावन्ति पात्राणि तानि परमेश्वरस्य मन्दिराद् बहिष्कुरुतेत्याज्ञां राजा प्रधानयाजकं हिल्कियं द्वितीयपर्यायस्य याजकान् द्वारपालांश्च समादिशत् । अनन्तरं स यिरूशालमस्य बहिः किद्रोणस्य प्रान्तरे तानि दाहयित्वा तदीयभस्मानि वैथेलं निनाय । 23.4
अपरं यिहूदादेशीयभूपतिभि र्नियुक्ता ये देवार्चका याजका यिहूदादेशीय नगराणां निकटे यिरूशालमस्य चतुर्दिक्षु चोच्चस्थानेषु धूपान् अज्वालयन् ये च बाले सूर्य्याय चन्द्राय ग्रहेभ्य आकाशीयज्योतिर्गणाय च धूपम् अज्वालयन् तान् पदच्युतान् चकार । 23.5
अपरं परमेश्वरीयमन्दिरस्य मध्यात् चैत्यप्रतिमां बहिष्कृत्य यिरूशालमस्य बहिः किद्रोणस्रोतसः समीपम् आनीय किद्रोणस्रोतसि तां दाहयामास पेषणेन धूलीवत् चूर्णयित्वा सामान्यलोकानां श्मशानेषु तां धूलीं विचकार च । 23.6
अपरं यत्र नार्य्यश्चैत्यमूर्त्तेः कृते दूष्यवस्त्राणि निर्मिमतवत्यस्तत्र परमेश्वरीयमन्दिरस्य समीपे स्थितान् पुंश्चलकारिणां गृहान् बभञ्ज । 23.7
अपरं स सकलान् याजकान् यिहूदानगरेभ्यः समानिनाथ किञ्च गेबाम् आरभ्य वेर्शेवां यावद् यत्र याजका धूपान् अज्वालयन् तान्युच्चस्थानानि सर्व्वाण्यशुचीनि चकार किञ्च गोपुराणां निकटे स्थितानि भृगुस्थानानि विशेषतो नगरप्रवेशिनां वामपार्श्वे स्थितं नगराध्यक्षस्य यिहोशूयस्य गोपुरस्थं भृगुस्थानं बभञ्ज । 23.8
किन्तु भृगुस्थानीययाजका यिरूशालमे स्थितायाः परमेश्वरीययज्ञवेद्याः समीपं नागच्छन् ते केवलं स्वेषां भ्रातॄणां मध्ये तिष्ठन्तः किण्वशून्यान् पूपान् अभुञ्जत । 23.9
कश्चिद् यत् मोलकम् उद्दिश्य निजतनयं तनयां वा वह्निं न प्रवेशयेत् तदर्थं स हिन्नोमवंशस्य निम्नभूमौ स्थितं तोफताख्यं स्थानम् अमेध्यं चकार । 23.10
अपरं यिहूदादेशीये राजभि र्ये वाजिनः सूर्य्याय दत्तास्तान् परमेश्वरीयमन्दिरस्य मध्याद् अर्थत उपनगरनिवासिनो निथनमेलकनाम्नः कृतनपुंसकस्य वासातो दवयाञ्चकार वह्निना सूर्य्यरथं दाहयामास च । 23.11
अपरं नृपतिराहसस्य प्रासादोपरिस्थकोष्ठस्य पृष्ठे यिहूदादेशीयराजै र्निर्मिता वेदीः परमेश्वरीयमन्दिरस्य प्राङ्गणयोश्च मिनशिना निर्मिता वेदी र्भङ्क्त्वा स्थानान्तरीकृत्य च तासां धूलीं किद्रोणस्रोतसि निचिक्षेप । 23.12
अपरम् इस्रायेलवंशस्य राजा सुलेमान् यिरूशालमस्य सम्मुखे विनाशकशिలోच्चयस्य दक्षिणे सीदोनीयानाम् अस्तारोतनाम्रो घृणार्हदेवस्य निमित्तं मोयाबीयानां किमोशाख्यस्य घृणार्हदेवस्य निमित्तम् अम्मानवंशस्य मिल्कमाख्यस्य घृणार्हदेवस्य निमित्तञ्च यानि भृगुस्थानानि निर्मितवान् तानि नृपतिरशुचीनि चकार । 23.13
अपरं ताः सकलाः प्रतिमा बभञ्ज चैत्यवृक्षांश्च चिच्छेद तेषां स्थानानि मनुष्याणां कीकसैः पूरयामास च । 23.14
अनन्तरं निवाटस्य सुतो यो यारवियाम इस्रायेल्वंशं पापं कारितवान् तेन निर्मिता या यज्ञवेदी यच्च भृगुस्थानं वैथेलेऽतिष्ठत् सा यज्ञवेदी तच्च भृगुस्थानमपि योशियेन बभञ्ज । स भृगुस्थानस्य प्रतिमां वह्निना दाहयित्वा धूलीवत् चूर्णयामास चैत्यमूर्त्तिं दाहयामास च । 23.15
अपरं योशियेन मुखं परावर्त्य तत्र पर्व्वते श्मशानेषु दृष्टेषु पुरा येनेश्वरीयलोकेन तानि कर्म्माणि निर्दिष्टानि तेन घोषितानां परमेश्वरीयवाक्यानाम् अनुसारेणैव राज्ञा दूतान् प्रहित्य तेभ्यः श्मशानेभ्यः कीकसानि समानीय वेद्या उपरि दाहयित्वा वेदिरशुचिरकारि । 23.16
अनन्तरं स पप्रच्छ मया योऽसौ स्तम्भो दृश्यते स किम्भूतः? ततो नगरीयलोकास्तं प्रतिजगदुः पुरा य ईश्वरीयलोको यिहूदात आगत्य वैथेलस्थाया यज्ञवेद्या विरुद्धं त्वया क्रियमाणानाम् एतेषां कर्म्मणां कथां घोषितवान् इदं तस्य श्मशानं । 23.17
ततो राजा जगाद, एनं विजहीत कश्चिद् एतस्य कीकसानि न स्थानान्तरीकुर्य्यात् । अतः शोमिरोणाद् आगतस्य भविष्यद्वादिनः कीकसैः समं तस्य कीकसानि लोकै र्विजहिरे। 23.18
अपरं शोमिरोणदेशस्य सकलेषु नगरेषु यानि क्रोधजनकानि भृगुस्थानीयमन्दिराणीस्रायेलीयराजै र्निर्मितानि तानि सर्व्वाण्यपि योशिय उच्छिच्छेद वैथेने स यद्यत् कृतवान् तत्तदेव तान्यपि प्रति चकार । 23.19
तत्रत्यान् भृगुस्थानीययाजकान् सर्व्वांश्च वेदीनाम् उपरि जघान तदुपरि मनुष्याणां कीकसानि दाहयामास च । ततः परं स यिरूशालमं परावृत्य जग्मिवान् । 23.20
अनन्तरं राजा सकललोकान् इत्याज्ञापयामास यूयम् एतस्य नियमपुस्तकस्य लेखनानुसारात् स्वेषां प्रभुं परमेश्वरम् उद्दिश्य निस्तारोत्सवं कुरुध्वं । 23.21
इस्रायेलीयवंशस्य शासकानां विचारयितॄणां समयमारभ्येस्रायेलीयनरपतीनां यिहूदादेशीयनरपतीनाञ्च राजत्वसमये तत्सदृशो निस्तारोत्सवो नाकारि । 23.22
योशियस्याष्टादशे राजत्ववत्सरे यिरूशालमे परमेश्वरोद्देशकः स निस्तारोत्सवोऽकारि । 23.23
परमेश्वरस्य मन्दिरे याजकेन हिल्कियेन लब्धे पुस्तके यानि व्यवस्थावचांसि लिखितान्यासन् तानि सर्व्वाणि स्थिरीकर्तुम् इच्छन् योशियो यिहूदादेशे यिरूशालमे च विद्यमानान् भूतज्ञान् गुणिनो विग्रहान् प्रतिमा घृष्यवस्तूनि च सर्व्वाणी्युच्छिच्छेद । 23.24
सर्व्वान्तःकरणेन सर्व्वप्राणैः सर्व्वशक्त्या च मूससो निखिलव्यवस्थानुसारात् परमेश्वरं प्रति मनःपरिवर्त्तने तस्य तुल्यः कोऽपि नरपतिस्तस्मात् पूर्वं नादभवत् तस्मात् परमपि कोऽपि तस्य तुल्यो नाभवत् । 23.25
तथापि मिनशि र्यैः क्रोधजनकैः कर्म्मभिः परमेश्वरं क्रोधयामास तत्कारणाद् यिहूदावंशस्य प्रतिकूलं परमेश्वरस्य यो महाकोपोऽभ्यजायत, तस्मात् परमेश्वरो न पराववृते । 23.26
अपरं परमेश्वर आचचक्षे मया यादृशम् इस्रायेलवंशो निजदृष्टितो दवितस्तादृशं यिहूदावंशो दवयिष्यते यच्च नगरं मयाभिरुचितं तन्नगरं किञ्च मम नामधेयम् एतस्मिन् स्थाने स्थास्यतीति वचो यन्मन्दिरमधि मया कथितं तदपि मया परित्यक्ष्यते । 23.27
एतस्य योशियस्यावशिष्टं चरित्रं यच्च तेन कृतं तत् सर्व्वं यिहूदादेशीयन्नृपतीनां पुरावृत्तपुस्तके लिखितं किं न विद्यते? 23.28
तस्य समये मिस्रीओ नरपतिः फिरौन् निखुरशूरीयन्नृपते विरुद्धं फरातसरितः सविधं जगाम ततो योशियेन राज्ञा तस्य विरुद्धं युद्धयात्रायां कृतायां स तं साक्षात् प्राप्य मगिद्दौ जघान । 23.29
अपरं तस्य दासास्तस्य कुणपं रथ आरोप्य मगिदुतो यिरूशालमं नीत्वा तं तस्य निजश्मशाने निदधिरे । अनन्तरं देशीयलोका योशियस्य तनयं यिहोयाहसं नीत्वाभिषिच्य तस्य पदे राजानं चक्रुः । 23.30
यिहोयाहसस्त्रयोविंशतिवत्सरवयस्कः सन् राजत्वं कर्तुम् आरभ्य यिरूशालमे त्रीन् मासान् राजत्वं चकार लिव्नानिवासिनो यिरिमियस्य दुहिता हमूटल् तस्य प्रसूरासीत् । 23.31
स निजपिटलोकानां कर्म्मानुसारतः परमेश्वरस्य साक्षात् कुत्सिताचारं चकार । 23.32
किन्तु स यद् यिरूशालमे राजत्वं न कुर्य्यात् तदर्थं फिरौन् निखु र्हमातदेशस्थरिब्लायां तं बबन्ध देशे च शतकिकरपरिमितं रजतम् एककिकरपरिमितं स्वर्णश्च दण्डं निरूपयामास । 23.33
अनन्तरं फिरौन् निखु र्योशियस्य पुत्रम् इलियाकीमं तस्य जनकस्य योशियस्य पदे राजानं कृत्वा तस्य नाम यिहोयाकीम इति चकार यिहोयाहसश्च निनाय ततः स मिसरदेशं गत्वा तत्र स्थाने ममार । 23.34
अनन्तरं यिहोयाकीमः फिरोखे तानि रौप्याणि सुवर्णानि च ददौ किन्तु फिरीय आज्ञानुसारात् तेषां रजतादीनां परिशोधार्थं जनपदे करं निरूपयामास, स फिरोणे निखवे दानार्थम् एकैकलोकस्य सम्पदनुसाराद् देशीयप्रजाभ्यो रजतं सुवर्णञ्चाददे । 23.35
यिहोयाकीमः पञ्चविंशतिवत्सरवयस्कः सन् राजत्वं कर्तुम् आरभ्य यिरूशालम एकादशवत्सरान् राजत्वं चकार रूमानिवासिनः पिदायस्य दुहिता सिवुदा तस्य प्रसूरासीत्। 23.36
स निजपिटलोकानां कर्म्मानुसारत् परमेश्वरस्य साक्षात् कुत्सिताचारं चकार । 23.37
यिहोयाकीमस्य राजत्वसमये बाबिलीयो महीपति र्निवूखनित्सर आजगाम, यतः स त्रीन् वत्सरान् यावत् तस्याधीनतायां स्थित्वा तस्याधीनत्वं पुनरनङ्गीकृतवान्। 24.1
अपरं परमेश्वरेण तस्य विरुद्धं कसदीयानाम् अरामीयाणां मोयावीयानाम् अम्मानवंशीयानाञ्च दस्युनिवहाः प्रेरयाचक्रिरे; परमेश्वरः स्वीयदासानां भविष्यद्वादिनां वदनै र्यद् वच उक्तवान् तदनुसारेण स यिहूदादेशं विनाशयितुं तस्य विरुद्धं तान् प्रेषयामास । 24.2
तत् सर्व्वम् अमङ्गलं परमेश्वरस्यैवाज्ञया यिहूदावंशम् आचक्राम, यतो मिनशिना यानि सर्व्वाणि पापानि चक्रिरे तत्कारणात् स तं वंशं स्वसम्मुखाद् दवयितुं निरूपयामास । 24.3
मिनशि र्निर्दोषाणां रुधिरं पातयन् तेन निर्दोषाणां रुधिरेण यिरूशालमं परिपूरयामास ततः परमेश्वरः क्षमितुं मतिं न चकार । 24.4
एतस्य यिहोयाकीमस्यावशिष्टं चरित्रं सर्व्वकर्म्म च यिहूदादेशीयभूपतीनां पुरावृत्तपुस्तके लिखितानि किं न विद्यन्ते? 24.5
अनन्तरं यिहोयाकीमे निजपिटगणवत् महानिद्रां गते तस्य सुतो यिहोयाखीनस्तस्य पदे राजा बभूव । 24.6
अनन्तरं मिसरो महीपतिः स्वीयदेशात् पुन र्नीजग्मिवान् यतो मिसरः सरितमारभ्य फरातनदं यावत् मिस्रीयनरपते र्यद्यद् आसीत् तत् सर्व्वं बाबिलीयो नरपति र्जितवान् । 24.7
यिहोयाखीनोऽष्टादशवत्सरवयस्कः सन् राजत्वं कर्तुमारभ्य यिरूशालमे त्रीन् मासान् राजत्वं चकार । यिरूशालमनिवासिन इल्नाथनस्य दुहिता निहुष्ठा तस्य प्रसूरासीत् । 24.8
स निजपितुः कर्म्मवत् परमेश्वरस्य साक्षात् कुत्सिताचारं चकार । 24.9
तस्मिन् समये बाबिलीयनरपते र्निवुखलित्सरस्य दासेया यिरूशालमं समेत्य नगरम् अरुन्धन् । 24.10
अपरं तस्य भृत्यै र्नगरे रुध्यमाने बाबिलीयराजो निवुखलित्सरः स्वयं नगरस्य प्रतिकूलम् आजगाम । 24.11
ततो यिहूदावंशीयो यिहोयाखीनो महीपतिस्तस्य माता भृत्या मुख्या राजगृहस्याध्यक्षाश्च बाबिलीयमहीपते राजत्वस्याष्टमवत्सरे तेन दधिरे । 24.12
अनन्तरं परमेश्वरेण यथोक्तं तद्वत् स तस्मात् स्थानात् परमेश्वरीयमन्दिरे स्थितं सकलं स्वापतेयं राजनिवेशने स्थितं निखिलं स्वापतेयश्च निनायेस्रायेलः सुलेमना नरपतिना निर्मितानि यावन्ति हेमभाजनानि परमेश्वरीयभवन आसन् तान्यपि छित्वा जग्राह । 24.13
अपरं स यिरूशालमस्थितान् सकलमनुजान् अखिलान् अधिपतीन् निखिलान् बलिनो भटांश्च प्रवासयामास, दशसहस्राणि लोका निखिलशिल्पिनः कर्म्मकारिणश्च तेन प्रवासयाञ्चक्रिरे ततो जनपदे दुर्गतमनुजेभ्योऽपरः कोपि नावशिष्यत । 24.14
अपरच्च स यिहोयाखीनं नृपतिमपि बाबिलि प्रवासयामास । राजा राज्ञो माता महिष्यो राजपुर्य्यो अध्यक्षा जनपदस्य मुख्यमनुजाश्च तेन यिरूशालमाद् बाबिलं निन्यिरे । 24.15
इत्थं सर्वे बलिनो लोका अर्थतः सप्तसहस्राणि मानवा बलिनो युद्धयोग्याश्च सहस्रं शिल्पकाराः कर्म्मकाराश्च मनुजा बाबिलि प्रवासार्थं बाबिलीयराजेन स्थानान्तरीकृताः । 24.16
अनन्तरं बाबिलीयो राजा यिहोयाखोनस्य मातुलं मत्तनियं तस्य पदे राजत्वे नियोजयामास तदीयं नामधेयं वर्णान्तरीकृत्य सिदिकिय इति चकार च । 24.17
स सिदिकिय एकविंशतिवत्सरवयस्कः सन् राजत्वं कर्तुं प्रारभ्यैकादशवत्सरान् यावद् यिरूशालमे राजत्वं चकार । लिवनानिवासिनो यिरिमियस्य दुहिता हमूटल् तस्य प्रसूरासीत् । 24.18
स यिहोयाकीमस्य निखिलकर्म्मानुसारत् परमेश्वरस्य साक्षात् कुत्सिताचारं चकार । 24.19
अपरं यिरुशालमनगरं यिहूदावंशञ्च प्रति परमेश्वरस्य क्रोधात् तौ यत् तस्य सम्मुखाद् दूरीभवेताम् एतदर्थम् एतादृशी दशा जज्ञे । 24.20
अपरं सिदिकियो बाबिलीयराजस्याधीनत्वम् अनङ्गीकृतवान् । 24.20
अनन्तरं तस्य राजत्वस्य नवमवत्सरे दशममासस्य दशमे दिने बाबिलीयमहीपति र्निवुखत्रित्सरस्तस्य निखिलसैन्यानि च यिरूशालमस्य विरुद्धं समेत्य शिविरं स्थापयाञ्चक्रिरे तस्य चतुर्दिक्षु दुर्गाणि निर्ममिरे च । 25.1
सिदिकियस्यैकादशं राजत्ववत्सरं यावत् नगरं रुध्यमानं तस्थौ । 25.2
ततश्चतुर्थमासस्य नवमे दिने नगरे महादुर्भिचं बभूव जनयदस्य मनुजानां निमित्तं भक्ष्यं किमपि नासीत् । 25.3
अनन्तरं नगरे भग्नत्वं गते सर्वे योद्धारो निशायां राजोद्यानस्य समीपस्थयो र्द्वयो र्भित्त्यो र्द्वारस्य मार्गेण पलायनं विधाय प्रान्तरमार्गिणं पन्थानं जग्मुः किन्तु कसदीयाश्चतुर्दिक्षु नगरम् अवेष्टन्त । 25.4
अनन्तरं कसदीयानां पृतना नरपतेः पश्चाद् धावित्वा यिरीहोः प्रान्तरे तं प्रापुस्ततस्तस्य निखिलसैन्यानि तस्य सविधाद् व्यकीर्य्यन्त । 25.5
अतस्तै र्नरपतिं धृत्वा रिल्लायां बाबिलीयभूपतेः सविधम् आनीय तं प्रति दण्ड आदेशि । 25.6
ततः सिदिकियस्य समक्षं तस्य तनया जघ्निरे सिदिकियस्य लोचने उत्पाटयाञ्चक्राते स च पित्तलीयनिगडे बद्धो बाबिलं निन्ये । 25.7
अपरञ्च पञ्चममासस्य सप्तमे दिने बाबिलीयमहीपते र्निवूखलित्सरस्योनविंशे राजत्ववत्सरे रक्षकसेनानाम् अध्यक्षो निवूषरदननामा बाबिलीयभूपस्य भृत्यो यिरूशालमम् आगत्य परमेश्वरस्य मन्दिरं राजसदनं यिरूशालमस्य निखिलगृहान् विशेषतो बृहदट्टालिकाः सर्व्वा वह्निना दाहयामास । 25.8
अपरं रक्षकसेनापतेरनुगामिन्यः कसदीयाः सेना यिरूशालमस्य चतुर्दिक्षु प्राचीरम् अभञ्जन् । 25.10
ततः परं नगरेऽवशिष्टा मनुजा बाबिलीयनरपतेः पक्षं गताः पलातका अन्येऽवशिष्टा लोकाश्च रक्षकसेनापतिना निवूषरदनेन प्रवासयाञ्चक्रिरे । 25.11
केवलं द्राक्षाक्षेत्रसेवनाय भूमिकर्षणाय च कतिपया दुर्गंतलोका रक्षकसेनापतिनाशेषयाञ्चक्रिरे । 25.12
अपरं कसदीयैः परमेश्वरीयमन्दिरे स्थितौ पित्तलमयौ स्तम्भौ पीठानि परमेश्वरीयमन्दिरे स्थितं पित्तलमयं सागरपात्रञ्च खण्डं खण्डं विधाय तेषां पित्तलं बाबिलं निन्ये । 25.13
अपरम् ऋजीषाणि दर्व्यः कुण्डानि स्वेदन्यखेत्यादीनि यावन्ति सेवार्थकानि भाजनान्यासन् तानि सर्व्वाणि तैरपहृतानि । 25.14
स्वर्णमयानां वह्निपात्रकटाहादीनां सुवर्णानि रूप्यमयपात्राणां रूप्याणि च रक्षकसेनापतिना हृतानि । 25.15
सुलेमान् परमेश्वरीयमन्दिरस्य कृते यत् स्तम्भद्वयं सागरपात्रमेकं यानि च पीठानि निर्मितवान् तेषां निखिलपात्राणां पित्तलानां परिमाणम् असंख्यमासीत् । 25.16
यतस्तयोरेकस्य स्तम्भस्योच्चत्वम् अष्टादशहस्तपरिमितं तदुपरि च यः पित्तलमयो मूर्द्धासीत् तस्य मूर्ध्न उच्चत्वं हस्तत्रयपरिमितं किञ्च स मूर्द्धा येन जालाकृतिशिल्पकर्म्मणा दाडिम्बस्रजा चावेष्ट्यत तत् सर्व्वमपि पित्तलमयम् आसीत् अपरं जालककर्म्म विना द्वितीयस्तम्भः प्रथमस्य समान आसीत् । 25.17
अनन्तरं रक्षकसेनापतिः प्रधानयाजकं सिरायं द्वितीयं याजकं सिफनियं त्रीन् द्वारपालांश्च दधार । 25.18
अपरं नगरस्य योद्धृणाम् अध्यक्षमेकं नगरे लब्धान् पञ्चजनान् राजसभासदो जनपदीयसेनानाम् अध्यक्षं सेनागणयितारं लेखकमेकं नगरे लब्धान् जनपदीयषष्टिंजनांश्च दधार । 25.19
रक्षकसेनापति र्निवूषरदनस्तान् धृत्वा रिब्लायां बाबिलीयनरपतेः सन्निधिं निनाय । 25.20
अनन्तरं बाबिलीयो नरेश्वरो हमातदेशस्थायां रिब्लायां तान् ताडयित्वा मारयामास । इत्थं यिहूदावंशीयलोका निजदेशाद् दूरे प्रवासयाञ्चक्रिरे । 25.21
बाबिलीयमहीपतिना निवूखत्रित्सरेणावशेषिता ये लोका यिहूदाजनपदे ऽतिष्ठन् तेषां शासकपदे शाफनस्य पौत्रो ऽहीकामस्य पुत्रो गिदलियस्तेन नियुयुजे । 25.22
अनन्तरं बाबिलीयनरपतिना गिदलियः शासकपदे न्ययुज्यतेति वार्त्तायां सेनापतिभिस्तेषां लोकैश्च श्रुतायां निथनियस्य पुत्र इस्मायेलः कारेहस्य पुत्रो योहाननो निटोफातीयस्य तन्हूमतस्य पुत्रः सिरायो माखातीयस्य पुत्रो यासनियस्तेषां लोकाश्च मिस्पायां गिदलियस्य समीपम् आजग्मुः । 25.23
अनन्तरं गिदलियस्तेषां समीपे तेषां लोकानाञ्च समीपे शपथं कृत्वा जगाद, यूयं कसदीयानां दासेभ्यो मा भीत्वा जनपदे वसत बाबिलीयनरपतिं सेवध्वञ्च तेन युष्माकं क्षेमं भविष्यति । 25.24
किन्तु सप्तमे मासि राजवंशजात इलीशामस्य पौत्रो निनियस्य पुत्र इस्मायेलस्तेन सहापरे दशजनाश्चागत्य गिदलियं मिस्पायां तस्य सन्निधौ वर्त्तमानान् यिहूदीयान् कसदीयांश्च ताडयित्वा जघ्नुः । 25.25
अनन्तरं क्षुद्रा महान्तश्च निखिलमनुजाः सेनापतयश्च समुत्थाय मिसरदेशं जग्मु र्यतस्ते कसदीयेभ्यो बिभयाञ्चक्रुः । 25.26
अपरं यिहूदावंशीयन्टपस्य यिहोयाखीनस्य प्रवासस्य सप्तत्रिंशवत्सरस्य द्वादशमासस्य सप्तविंशे दिवसेऽर्थतो बाबिलीयन्नृप इविल्मिरोदको यस्मिन् वत्सरे राजत्वं कर्तुम् आरेमे तस्मिन् समये स यिहोयाखीनं राजानं कारातो मोचयामास । 25.27
अपरं तं प्रति प्रीत्यालापं चकार यावन्तो भूपतयश्च तेन समं बाबिल्यासन् तेषां सर्व्वेषाम् आसनेभ्यस्तस्मै श्रेष्ठम् आसनं ददौ तदीयानि कारावसनानि परिवर्त्तयामास च । 25.28
ततः स यावज्जीवनं तेन समं भोजनपाने अकरोत् । 25.29
अपरं तस्य कृते नित्यवृत्तौ राज्ञा निरूपितायां तस्य यावज्जीवनं प्रतिदिनं नित्यजीवनोपायस्तस्मै व्यश्राण्यत । 25.30